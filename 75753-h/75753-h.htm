<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>A hét sváb by Ferenc Herczeg | Project Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
/*  visibility: hidden; */
/*  display: none; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-150 {font-weight: bold; font-size: 150%;}

.poem {
/* margin-left: 1.5em; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75753 ***</div>
<hr class="chap" />
<div class="chapter"></div>
<p class="center"><span class="caption">A HÉT SVÁB</span></p>
<p class="center"><span class="caption-150">HERCZEG
FERENC</span></p>
<h1>A HÉT SVÁB</h1>
<p class="center"><span class="caption">REGÉNY</span></p>
<p>&nbsp;</p>
<p>&nbsp;</p>
<p class="center"><span class="caption">MÁSODIK KIADÁS</span></p>
<p class="center"><span class="caption">(5–6. EZER)</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST 1917</span></p>
<p class="center"><span class="caption">SINGER ÉS WOLFNER
KIADÁSA</span></p>
<p class="center"><span class="caption">VI., Andrássy-út
16.</span></p>
<p class="center"><i>Minden jogot fenntartunk.</i></p>
<p class="center"><span class="caption-small">Budapesti Hirlap
nyomdája 15001</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>I.</h2>
</div>
<p>A citromsárga nagy postakocsi, ajtaján a császári páros sassal,
himbálva görög végig a nyilegyenesre kiléniázott országúton. A
rónaság fölött, amely lapos, mint a pihenő oceán, olyan mélységesen
és vakítóan kék a bánsági ég, hogy egészen bele lehet kábulni, ha
sokáig elnézi az ember. Nagy legelők, majd keskeny sávokra osztott
parasztföldek maradnak el a kocsi mögött. Kékeszöld májusi buza és
kénsárga repcetáblák. Az út szélén óriásivá nő a lapulevél és
ölnyire felszökik az ökörfarkkóró; a fekete földben még az
őstermészet szűzies ereje erjed.</p>
<p>A postakocsis mellett, minden nemzetbeli futóbetyárok
elrettentésére, egy katona szundikál a magas bakon, pipával az
agyarán. A mellét fehér szíjak fűzik keresztbe és álmában is erősen
ölelgeti szuronyos puskáját.</p>
<p>A kocsis most megfújja rézkürtjét és a postás-induló vidám
hangjait fehérre meszelt házfalak verik vissza. A sok eperfáról és
az ordítozó gyerekseregről tudni lehet, hogy sváb faluba érkeztek.
Egy szembejövő szekeres tisztelettel és ijedten kapkod a gyeplő
után.</p>
<p>Mindenki fölébred, a katona is, a faluvégi jegenyéken
<span class="pagenum"><a name="Page_6" id="Page_6">-6-</a></span>
fészkelő varjuk is, a kocsiban alvó utasok is. A kocsi főhelyén ülő
két granicsártiszt rögtön pipára gyújt és megint disputálni kezd.
Temesvár óta fölváltva vagy alusznak, vagy pedig kiabálnak. Mind a
kettő hadnagy, bár mind a kettő régen túl van már a negyvenen. Az
egyik szőrösképü, sovány kis ember, a szeme vérben forog és ha
közömbös dolgokról beszél, a hangja akkor is panaszosan és
fenyegetően üvölt. A másik sárgaarcu, meredt szemü, hideg és gőgös
katona, ő egy-egy kicsinylő, kurta vakkanásával a dühöngésig föl
tudja izgatni a bajtársát.</p>
<p>A kis ülésen egy krassói oláh asszony és egy fiatal uriember ül.
A parasztasszony már vénecske, maga az alázatosság, a pompás ruhája
azonban csupa himzés, a nyakán ezüst tallérok csörögnek, a lábán
szép piros bocskort visel. Ő a gőgös hadnagy felesége. Temesvártól
idáig nem mert még egy szót sem mondani. Figyelmesen hallgatja az
urakat és néha sóhajt, néha meg szerényen mosolyog.</p>
<p>A fiatalember kásztorkalapot, dohányszínü kabátot és
nankingnadrágot visel. A kezében vastag kék esernyőt tart és
görcsösen behúzza hosszú lábait, nehogy összeütközése legyen a
haragos hadnaggyal. Az utitáskájára, amely a hálóban fekszik,
csókolódzó galambpár van kihímezve, a galambok alatt lobogó fehér
szalag látható gyöngyös írással: <i>Glückliche Reise!</i></p>
<p>A kásztorkalapos ifjú mindjárt az utazás elején kisérletet tett,
hogy udvariasan beszédbe keveredjék útitársaival, – ő azok közé
tartozott, akik szívesen okulnak az elmés társalgásból, – a tisztek
azonban olyan barátságtalanul fogadták közeledését, hogy
megszeppenve és sértődve vonta be csigaszarvait.</p>
<p>A granicsárok szerbül beszélnek. A kásztorkalapos <span class=
"pagenum"><a name="Page_7" id="Page_7">-7-</a></span> ártatlan
arccal néz ki az ablakon, de azért meglátszik rajta, hogy megérti
minden szavukat.</p>
<p>– Ez a falu is a miénk volt, – mondja a mérgesképü. – Ez itt
mind szerb föld. És most mégis a sváboké.</p>
<p>– Úgy kell nekünk! Ostobák vagyunk! – veti oda szárazon a
sárgaképü. És kajánul sandit bajtársa felé, akinek arca már megint
paprikavörös.</p>
<p>A haragos kis ember vasvillaszemekkel nézi a kásztorkalapos
ifjút.</p>
<p>– Mi szerbek fegyverrel jöttünk ide, a németek batyuval a
hátukon jöttek.</p>
<p>Az ifjú arca kissé elvörösödik, a fehér, hosszú keze görcsösen
szorongatja a kék paraplit, a szeme pedig buzgón keresgél a távoli
látóhatáron.</p>
<p>A sárga hadnagy megvetően mosolyog…</p>
<p>A pipák kiégtek, a granicsárok kiverték a hamut, azután
egyszerre, minden bevezetés és átmenet nélkül, megint horkolni
kezdtek. A cifraruhás vénasszony halkan sóhajtozott, a barnakabátos
ifjú pedig egészen belemerült és elveszett a rónaság fölött pihegő
azuros levegő-tengerbe. Vajjon eljön-e még az idő, mikor a
magasabbrendü ember repülni fog a levegőben, mint a fecskék a sárga
repcetáblák fölött? Bizonyára eljön. Akkor lesz az, amikor az
emberek mind testvérek lesznek.</p>
<p>A postakocsi most lépésben haladt, mert az út dombnak
kapaszkodott föl. A kásztorkalapos szíve egyszerre forrón kalapálni
kezd. A nagy rónaság, amely Budától idáig terjed, hirtelen véget
ért. Sötét hegylánc emeli az alkonyi ég felé izmos és kecses
konturjait. Egy magas csúcson csonka vártorony áll, egy kisebbiken
fehér templom. Lenn, a hegylábán, fehér házak kéményeiből ezüstös
füst szivárog.</p>
<p>A postakürt megszólal és a granicsárok fölriadnak. <span class=
"pagenum"><a name="Page_8" id="Page_8">-8-</a></span></p>
<p>– Versec, – dörmögi az egyik.</p>
<p>A kocsi hosszú, széles utcán döcög végig. Az apró házak előtt
ingujjas, kötényes mesteremberek állanak. Mind a sárga kocsit
nézik, kiváncsian, szinte epedve. A temesvári posta a hajó, amely
az ő elárvult szigetvilágukat Európával összeköti. Pedig Európában
sok minden történik a tavasz óta, mert hiszen az 1848-ik
esztendőben élünk.</p>
<p>Az utcasarkon a kásztorkalapos ifjú megállította a kocsit. Ő
innen gyalogszerrel fog hazamenni, közel van, a nagy ládájáért majd
elküld holnap a póstára… Hűvösen, szinte már ellenségesen megemelte
a köcsög-kalapját a granicsárok előtt, aztán a hímzett táskájával
az egyik és a kék paraplijával a másik kezében nekivágott az
alkonyba borúlt városnak.</p>
<p>A Szalvátor-patika előtt valaki a nevén szólította.</p>
<p>– Graf, Graf Jani, te vagy?</p>
<p>A patikus – a barátai csak Szalvátornak nevezték – lesben feküdt
a magas lépcső tetején, amely fölvezetett az ódon patika
ajtajához.</p>
<p>– Hallottam a postakürtöt… Isten hozott! Bécsből jösz?</p>
<p>– Egyenesen Bécsből. Csak Pesten pihentem egy napot. Megkaptad a
levelemet? – kérdezte a kásztorkalapos Graf Jani.</p>
<p>– Meg. Mind a hatan megkaptuk. Mert hat levelet írtál ugy-e?</p>
<p>– Annyit. Reménylem, mind eljöttök a Konkordiába?</p>
<p>– Nem igen szabadulhatok, a segédem részeg. Borzasztó állapot ez
a segédekkel! Hanem ha feljönnél egy pillanatra és elmondanád, hogy
miről van szó… <span class="pagenum"><a name="Page_9" id=
"Page_9">-9-</a></span></p>
<p>A buzgalomnak ilyen mértékü hiánya láthatólag elkedvetlenítette
Janit.</p>
<p>– Sajnálom, most nincs érkezésem.</p>
<p>– Nem mégy előbb haza édesanyádhoz? Ő már dél óta vár és minden
félórában a postára küld.</p>
<p>– Vannak fontosabb kötelességek is a világon! – mondta Graf és
hosszú léptekkel folytatta útját.</p>
<p>A Konkordia a város új nagy kávéháza. Graf, mikor benyitott, a
nagy teremben egy huszártisztekből álló társaságot talált együtt.
Ketten közülök billiárdoztak, a többiek pipáztak és szakértő
megjegyzésekkel kisérték a játékot. Egyikük, egy feltünően fiatal
főstrázsamester, valóságos billiárd-matador lehetett, mert
bajtársai megtapsolták egyik-másik lökését.</p>
<p>A túlsó sarokban, két szál faggyúgyertya fénye mellett, öt
polgárember ülte körül a kerek nagy asztalt. Ők voltak azok,
akikkel Graf olyan sürgősen találkozni kíván. Egy héttel ezelőtt
mindegyikük levelet kapott Bécsből, a levélben Graf „az emberiség,
a becsület és a barátság nevében“ kérte őket, hogy a következő
postanapon várják meg a Konkordiában, mert életbevágó fontosságu
ügyben kell velük értekeznie. A levelek persze módfölött
fölizgatták a jóbarátok kíváncsiságát. Némelyek közülök úgy
sejtették, hogy Graf Jani valami nagy üzleten töri a fejét – talán
vörös bort vagy verseci selymet akar Bécsbe vinni? – és most
társakat keres. Az ötlet mellett az szólott, hogy egy Heim nevű
zsidó ifjú is kapott meghívót, ami titokban el is kedvetlenítette a
társaság némely tagját.</p>
<p>Miután sorra összecsókolództak – észrevehető volt, hogy Graf
tüntető melegséggel ölelte meg a zsidót – megjelent a Szalvátor is.
Otthon egypár kanna hideg vizet öntött a részeg segédje fejére,
azután futva ide sietett. <span class="pagenum"><a name="Page_10"
id="Page_10">-10-</a></span></p>
<p>– Nincs itt valami külön szoba? – kérdezte Graf. – Mert a
dolognak, amelyről beszélni fogunk, titokban kell maradnia.</p>
<p>Külön szoba nem volt. Az urak úgy segítettek magukon, hogy
összedugták a fejüket az asztal fölött és fojtott hangon
beszélgettek, nehogy a tisztek meghallják. Ez némileg zsenirozta
Grafot, mert ő, hogy meggyőzze és megnyerje barátait, az ékesszólás
mesterfogásait szerette volna igénybe venni.</p>
<p>– Kedves testvéreim! – kezdte susogó hangon. – Bécsből jövök,
jártam a magyar fővárosban is és nagy dolgokat éltem meg… Tudjátok
meg, hogy a szabadság forgószele végig vágtat a mi vén
világrészünkön… A társadalmi válaszfalak lehullanak, a régi
bilincsek széttöredeznek, a főnixként megifjodott Európa szabad
akar lenni és a népek testvérekként ölelik át egymást…</p>
<p>Mialatt Pesttől Temesvárig utazott, azzal ölte az időt, hogy egy
lendületes szép beszédet szerkesztett össze magának. Most azonban
sehogy sem ment a dolog. A frázisok, amelyek Bécs és Pest
áttüzesedett levegőjében olyan gyönyörüen szárnyaltak, ennek a sváb
fészeknek hideg és vizenyős levegőjében szegett szárnyakkal
potyogtak az asztal alá. Az is baj volt, hogy éppen a
Fehértemplomról ideszakadt Haller ült vele szemben. A
fehértemplomiak többnyire könnyüvérü, elmés és rossz nyelvü
legények és Haller arcán meglátszott, hogy alig bír már a
visszafojtott jókedvével. Graf elszomorodva és kiábrándultan
fejezte be a mondókáját. Arról volna szó, hogy egy titkos
társaságot kellene alapítani, amely az új eszmék terjedését tűzné
ki céljául. Népjogok, egyenlőség, szabadság és többefféle.</p>
<p>Ekkor két kéz nyúlt át az asztalon és megragadta Graf jobbját.
Az egyik persze a Heim zsidóé volt, a másik <span class=
"pagenum"><a name="Page_11" id="Page_11">-11-</a></span> Lutz
hadnagyé. Lutz a Rukavina-bakáknál szolgált, de most otthon volt
szabadságon, hogy a beteg tüdejét gyógyítsa. Sápadt, izzószemü,
kevés beszédü ember volt.</p>
<p>– Én veled megyek! – mondta rekedt hangján.</p>
<p>Holky doktor, a szenvedélyes egyesületi ember, ugyancsak
fölcsapott. Most már persze a Szalvátor sem maradhatott vissza.
Ahol a doktor van, ott neki is ott kell lennie.</p>
<p>– És mi legyen az új egyesület neve? – kérdezte Haller, aki
elvből mindig a többséggel tartott.</p>
<p>Graf fölemelkedett és megfeledkezve a többi vendégről, lelkesen
kiáltotta:</p>
<p>– Uraim, indítványozom, hogy nevezzük magunkat a szabadság
barátainak!</p>
<p>Haller ezt a nevet nagyon is cikornyásnak találta.</p>
<p>– Mondj jobbat! – biztatta a doktor.</p>
<p>Ekkor megszólalt egy zengő basszushang a kávéház túlsó
oldalán.</p>
<p>– Uraim, indítványozom, hogy nevezzék magukat a hét
sváboknak!</p>
<p>Az indítványozó a huszárőrnagy volt, aki olyan gyönyörüen
karambolozott. Miután megtette indítványát, nyugodtan a billárd
fölé hajolt és megjátszott egy igen nehéz kifordított kvartot.</p>
<p>A fiatal tisztek úgy hahotáztak, hogy az ablakok is megremegtek
tőle. Graf kivörösödve fordult a tisztek felé. Haller azonban
megfogta a karját.</p>
<p>– Vigyázz, – susogta, – ez gróf Esterházy Sándor!</p>
<p>Graf Janinak a férfias harag tüzében égő feje szomoruan
lekonyult. Nem, annyira még nem vagyunk a szabadsággal, hogy egy
Esterházynak riposztozni lehetne.</p>
<p>Ennyit mondott csak:</p>
<p>– Köszönöm, gróf úr, Hét sváboknak fogjuk magunkat nevezni.
<span class="pagenum"><a name="Page_12" id=
"Page_12">-12-</a></span></p>
<p>Azzal elegáns kracfuszt csinált és kiment a kávéházból. A társai
néma csendben követték.</p>
<p class="center">*</p>
<p>Ha Graf azt hitte, hogy otthon tárt karokkal várja szerető
édesanyja, akkor nagyon csalódott.</p>
<p>Özvegy Grafné rettenetes patáliával fogadta.</p>
<p>Ő a kávéházat magában véve is az erkölcsi züllés tanyájának
tekintette, ahová tisztes polgárcsalád fia jó hírének károsodása
nélkül be sem teheti a lábát; de hogy Jani megérkezése után a
szülei ház elkerülésével egyenesen a kávéházba ment, az már olyan
súlyos vétség volt, amelynek kellő megbélyegzéséhez egy órai idő is
kevésnek bizonyult.</p>
<p>Grafné húsz esztendő óta, amióta özvegységre jutott, egy férfi,
még pedig egy vaskezü és élesszemü férfi módjára vezette
gazdaságát. Az övé volt a Bánság legnagyobb selyemgombolyítója és a
bécsi selyembeváltó bankárok épp úgy ismerték és rettegték, mint az
eperfaültetvények lombszedő gyerekei. A házában mindenki
fanatikusan, inaszakadtáig dolgozott. Más akaratot, mint a magáét,
nem ismert el és Jani fiával épp oly föltétlenül rendelkezett, mint
a Janinál tíz esztendővel öregebb Mihállyal. Ez a Graf Mihály
harmincöt esztendős, vöröshajú férfi volt. Egy óriás erejü, komor,
szófukar ember, aki kezet csókolt az édesanyjának, ha zsebpénzt
kapott tőle. Mihály ma is legényember volt még, egyszerüen csak
azért, mert Grafné még nem találta meg számára azt a leányzót, akit
hajlandó lett volna menyévé fogadni. Egyszer, sok esztendővel
ezelőtt, Mihály már félig-meddig vőlegénye volt egyik
Hoffer-leánynak, de Grafnénak az az ötlete támadt, hogy reggeli hat
órakor meglátogatja jövendőbeli menyét és mivel még ágyban találta,
kurtán kijelentette, hogy <span class="pagenum"><a name="Page_13"
id="Page_13">-13-</a></span> ilyen nagyúri dáma nem való az ő
egyszerű polgári házába.</p>
<p>Jani fiát azért küldte Bécsbe az asszony, hogy ott a
selyembeváltó házakban dolgozzék. Hadd tanulja meg az üzletnek ezt
az ágát is. Két évig volt fenn, de azután a „nagy bolondság“, amely
1848 tavaszán megzavart annyi emberi koponyát, valahogyan átragadt
a kisebbik Graf-fiúra is. – A leveleiben furcsa és zavaros dolgokat
írt a szabadságról és hasonló dolgokról – az aggódó édesanya ezért
sürgősen hazaparancsolta. Ő majd kiveri fejéből ezeket az
ostobaságokat.</p>
<p>Miután Jani gyermekkora óta megszokott megadással végighallgatta
édesanyja prédikációját, elköltötte a vacsoráját és lefeküdt. Most
is ketten aludtak egy szobában Mihállyal.</p>
<p>– Tulajdonképpen mért nem jöttél haza a postáról? – kérdezte a
nagyobbik Graf fiú.</p>
<p>– A barátaimmal kellett beszélnem. Politikai dolgokról volt
szó.</p>
<p>Mihály a bikaszemeivel komoran végigmérte öccsét.</p>
<p>– Mi közöd neked a politikához? Az a császár gondja. Polgárember
arra való, hogy dolgozzék.</p>
<p class="center">*</p>
<p>Másnap vasárnapra virradtak. Grafné magára vette fekete
selyemruháját és elvitte két fiát a templomba. Ha szigorúan
tartotta is őket, egy kicsit mégis büszke volt reájuk. A templom
teli volt emberekkel. A padokban egyforma feketeruhás, a naptól és
a széltől kicserzett arcu, nehézkes járásu, az örökös munka
fáradalmaitól meghajlott csontu parasztok szorongtak. Valamennyi
arcon ugyanegy kifejezés: a munka aszkétáinak komor
fanatizmusa.</p>
<p>Az emberek ma talán a rendesnél nagyobb megilletődéssel
<span class="pagenum"><a name="Page_14" id=
"Page_14">-14-</a></span> hallgatták az orgona zúgását. A májusi
verőfény édesen sütött be a templomba, az emberek mégis hideg
borzongást éreztek, mintha a halál láthatatlan angyalának
közeledését éreznék. A szerb városból és dél felől, a gránicról és
Szirmiából különös és félelmetes hírek érkeztek. A „nagy bolondság“
átragadt a szerbekre is. Abba hagynak minden munkát, gyülekeznek,
tanácskoznak, fegyverkeznek. Megint a régi hősi énekeket éneklik,
véres és tüzes álmaik vannak, bosszút emlegetnek, az ősi
örökségéből kiforgatott szlávság bosszúját, a népen lassankint
valami félelmetes mámor vesz erőt, a mámor a gyűlölet részegsége, a
gyilkos gyűlöleté, amely elsősorban a sváb telepesek ellen irányul.
Mise előtt megbeszélték ezeket a dolgokat, künn a templom előtt és
a lelkük most is tele van velük. Néhányan azt mondták: a császár!
Majd a császár megvéd bennünket! A császár? De ki védi meg
ellenségeivel szemben a császárt?</p>
<p>Az istentisztelet véget ért és a fekete sokaság kiözönlött a
napfényes utcára, újabb vészhírekre éhesen. Grafnénak a két fiával
meg kellett állapodnia, mert a városi polgárőrség éppen ott
parádézott előttük. Ez a furcsa gárda a naplopók élcelődéseinek
gyüjtő medencéje volt. A legények hosszúszárnyu frakkot viseltek, a
nadrágjukon tenyérnyi széles piros sáv virított, a csákójukon pedig
seprőnyi forgó ijesztgette az emberiséget. Az egyik katona
hórihorgas volt, a másiknak pocakján majd kipattant a ruha, a
harmadik kacsázva lépkedett. A banda, amely a nagydob zsarnokságát
nyögte, a Gotterhaltet játszotta, de olyan hamisan, hogy ez már
szinte felségsértésszámba ment.</p>
<p>– Na, ezek majd megvédik a várost a rácok ellen, – mondta
Grafné, aki igen lenézte ezt a nagy gyerekeknek való játékot.
<span class="pagenum"><a name="Page_15" id=
"Page_15">-15-</a></span></p>
<div class="chapter">
<h2>II.</h2>
</div>
<p>A girbe-gurba rácváros mellé, amely már a temesvári vilajet
idejében is ott állott a maga helyén és amelynek zeg-zúgaiban itt
kallódott török emlékek poshadnak, négy nyilegyenes, hosszu utcát
tüztek ki a katonai mérnökök: ott laknak a sváb telepesek. A
németvárosnak nincs se titka, se emléke, az józan, tiszta és nyilt,
utcáit szabadon járhatja a szél és a napfény. Ott trapban mennek a
szekerek, mindig hajszolják egymást az emberek, onnan terhek alatt
görnyedő munkások lihegése, hordók kongása, kalapácsok csattogása
hallatszik. A rettenetes sietségükkel és a brutális lármájukkal a
németek fölriasztották és elkeserítették az egész Bánságot, amely
addig oly édesdeden sütkérezett virágos mocsarai között.</p>
<p>A németváros utcái sorszámozva vannak és a második számúban, a
templom-utcában, áll a Grafék háza.</p>
<p>Hosszu, sárga ház, a lakás tízszobás, ezekből azonban csak
kettőt használnak, a többi le van függönyözve és keresztvasakkal
van elzárva. Ott benn szomorkodnak kisérteties homályban Grafék
remekbe készült bútorai, bécsi porcellánja és drága ezüstje. Mert
az özvegyasszony mindig vásárol, hogy több legyen, de semmit sem
használ, hogy el ne pusztuljon. Az ő fölhalmozott kincsei
szimbolumai, de nem eszközei az élvezetnek, csak arra valók, hogy
az emberek tiszteletét és irigységét felköltsék.</p>
<p>Az óriás udvaron emeletes épület áll, olyan, mint a magtár, ott
tenyésztik a selyemhernyókat. Az elefántcsontszínü férgek
tízezerszámra legelésznek a polcokra rakott friss eperfalombon. A
hernyópásztorok mind szerb leányok; a keménykezü németek nem valók
erre a finnyás <span class="pagenum"><a name="Page_16" id=
"Page_16">-16-</a></span> mesterségre. Reggeltől-estig szomorú szép
sumadiai nótákat énekelnek a leányok, törökverő hősökről és az
aggódó édesanyjukról, – részben a maguk mulattatására, de főleg
<i>az asszony</i> parancsára, aki a lakásba áthallatszó hangokból
meg tudja ítélni, hogy a maga helyén van-e minden pásztorleány és
hogy nem lopják-e a drága időt haszontalan trécseléssel. Mert a
selyembogár igen kényes jószág. Oly mohón eszi a levelet, mint a
tűz a faforgácsot, – Grafné szekerei reggeltől-estig hordják a
friss lombot az epres-tanyáról – ha éhen hagyják a férget, ha
nedves, ha hervadt vagy poros lombot adnak eléje, akkor fölágasodik
mérgében, elkékül, meghal és akkor nem lesz selyem. A halál az ő
fegyvere, mint a rabságba jutott királyleányé.</p>
<p>Férfi csak egy van a sok leány között, az öreg Mita, ő afféle
szerb-cigány keverék, de azért meg lehet bízni az erkölcseiben,
mert egy kicsit púpos, a hangja pedig olyan vékonyan szól, hogy ki
sem rí a leányok kórusából.</p>
<p>Napjában tízszer is megesik, hogy a leányok éneke egy ijedt
gikszerrel véget ér, Mita pedig katonásan kihúzza magát: jön az
asszony. Kongó katonaléptekkel megy végig a falépcsőkön, a szeme
jobbra-balra villan, – jaj annak, akinek osztályán valami
rendetlenséget tapasztal. Most egy veréb repül ki az ablakon, kis
selyemhernyóval a csőrében és a következő pillanatban Grafné már
nyakon üti Mitát. A két esemény között okozati összefüggés van,
amennyiben az egerek és a verebek elleni védekezés Mita hatáskörébe
tartozik.</p>
<p>Az asszony meg volt róla győződve, hogy minden perc, amit az
ember tétlenül eltölt, bűn a világrend ellen, azért Jani fiát,
mihelyt az lekefélte magáról az országút porát, tüstént leültette
az íróasztal mellé, hogy elintézze az üzleti leveleket. Ezt a
tisztet eddig több józan üzleti <span class="pagenum"><a name=
"Page_17" id="Page_17">-17-</a></span> érzékkel, mint ortografiai
tudással, maga Grafné töltötte be, mivel Mihályt amúgy is eléggé
elfoglalta az epreskert és a szőlőgazdaság. A hernyópolcok közé
egyik fiát sem eresztette, persze nem a hernyóktól, mint inkább a
leányoktól féltette őket.</p>
<p>Jani tehát hétfőn reggel féltucat lúdtollat faragott, aztán
lendületes kurens írással papírra vetette a Hét svábokról
elnevezett szabadságegyesület alapszabálytervezetét. De aztán
egyszerre eszébe jutott Zorka, Manin Zorka és ekkor letette a
tollat és a kertbe szaladt.</p>
<p>A kis kert, amelyet magas kőfal vett körül, a selyemgyár mögött
volt. A kert büszkesége egy mesterséges cseppkőbarlang volt, a
barlang hűvös homályában fehértestű rokokó-nimfa pihent a tükörfal
előtt. A puszpángbokrok valamikor szépen nyirott, zöld
labirintussal vették körül a barlangot, most azonban már
elkorhadtak és megritkultak, a nimfa fehér teste is rücskös lett a
mohától, a tükör pedig úgy megvakult, mint az öreg ember szeme és
láthatólag nem is telt már semmi öröme a nimfa képében. A barlangot
Jani szépapja csináltatta, aki nem mint telepes, hanem mint
császári hivatalnok került ide és egész életében pepecselő és kissé
ledér hajlamú férfiú volt. A kolonistákkal való összeházasodás
folytán azonban a későbbi Grafokon is erőt vett a bánsági munkadüh.
Jani gyermekkorában nagyon szerette ezt az ünnepélyes kis szigetet
a józan város közepén. A templom közel volt és ha megkondultak a
nagy harangok, akkor érces hanghullámok viharzottak a kőfalak
között. Ha nem szóltak a harangok, akkor is úgy rémlett a fiúnak,
mintha néma, nagy ércmadarak ülnék teli a kertet.</p>
<p>Mikor két esztendő múltán újra belépett a kertbe, rögtön a hátsó
kerítés-falhoz sietett, kivett belőle egy meglazult követ és
átnézett Maninék kertjébe. Szerencséje <span class=
"pagenum"><a name="Page_18" id="Page_18">-18-</a></span> volt, mert
ott látta azt, akit keresett, Manin szomszéd Zorka leányát. A
muskátlik közt állott, kis öntözőkannát tartott a kezében, de nem
dolgozott, hanem a katicabogarat nézte, amely a kezén mászkált.</p>
<p>– Zorka! – kiáltotta fojtott hangon Jani.</p>
<p>A leány elmosolyodott, fülig elvörösödött és rögtön odajött a
falhoz. Alkalmasint várta ezt a találkozást.</p>
<p>Óh, milyen gyönyörü szép leány lett Zorkából! Két esztendővel
ezelőtt még kissé esetlen és soványka volt, mint a vérbeli
vizslakölyök, arca pedig örökké pattanásos volt. De azóta deli
szűzzé fejlődött. Janit azelőtt is mindig a görög templomok bizánci
szentképeire emlékeztette, de most még jobban érvényesült
szépségének idegenszerű, büszke és szelid karaktere.</p>
<p>– Tudtam, hogy itt van, már tegnap hallottam Hofferéktól, –
mondta Zorka.</p>
<p>– Hát már nem tegeződünk? – kérdezte Jani.</p>
<p>– Ha akarja… és mivel szomszédgyerekek vagyunk…</p>
<p>– Nyújtsd át a kezedet, úgy mint akkor, mikor utóljára láttuk
egymást, – suttogta Jani.</p>
<p>A leány kissé kérette magát, de aztán átnyújtotta kezét a
falrésen. Egy félig kinyílt, szép piros rózsa volt benne. A fiatal
úr a kabátjára tűzte a virágot, azután sorra csókolta ujjait,
amelyek olyan finomak és fehérek voltak, hogy Grafné bizonyára
megbotránkozott volna rajtuk. Mert bizonyos, hogy dolgos leányzónak
nem lehet ilyen keze.</p>
<p>Jani Bécsben is sokat gondolt a szomszéd-leányra, akit egy
regényeshajlamú ifjú szerelmére igen alkalmassá tett nemcsak a
szokatlan hangzású neve és a fekete haja, hanem az a körülmény is,
hogy nemes ember leánya volt. Verseket is írt hozzá, amelyekben sok
szó esett <span class="pagenum"><a name="Page_19" id=
"Page_19">-19-</a></span> megőrülésről és öngyilkosságról, sőt
egyszer éjnek idején, zivataros esőben, hajadonfőtt szaladgált a
Práterban, miközben hangos szóval kiáltozta Zorka nevét és
felszólította a cikázó villámot, hogy sújtson le reá és vessen
véget kínjainak. Ez azonban mégsem volt egészen komoly dolog. Most
azonban, miközben a téglalyukon keresztül érezte a valóság meleg és
édes lehelletét, komolyan megdobbant a szíve.</p>
<p>– Zorka, – mondta, – én egy szent elhatározással tértem meg a
nagyvilágból. Hogy nem fogok előbb nyugodni, míg édesapád bele nem
egyezik abba, hogy egymáséi legyünk.</p>
<p>Édesapát mondott, mert a zsarnoki apa stilszerü alakja minden
szerelmi regénynek, tulajdonképpen azonban nem félt Manin
szomszédtól, csak a saját édesanyjától.</p>
<p>– Ma megint elmegyek Hofferékhoz, – szólt Zorka. – Mi most
együtt hárfázunk a lyányokkal…</p>
<p>Nem folytathatták a beszélgetést, mert valaki Zorka nevét
kiáltozta. Manin volt. A szomszéd, egy göndörhaju, barna, szálas
szép férfi, lélegzet nélkül sietett a kertbe. Különben nagyon
méltóságos viselkedésü ember volt, ami természetes is, mert hiszen
nemrégiben még Temesvármegye szolgabírája volt, most azonban
kipirult arccal, fiatalos fürgeséggel szaladt végig a kavicsos
úton.</p>
<p>– Zorka, Zorka, hamar, nagy dolog történt!</p>
<p>És már karjaiba kapta és összecsókolta a leányát. Jani
megszeppenve lapult meg a rés mellett.</p>
<p>– Mi történt, apa? – kérdezte Zorka ijedten.</p>
<p>– Nagy dolog! Egy nemzet föltámadt a sírjából! A mi nemzetünk! A
mi édesanyánk! A szerb nemzet! <span class="pagenum"><a name=
"Page_20" id="Page_20">-20-</a></span> Karlócán megvolt a nemzeti
kongresszus… Kikiáltották a szerb vajdaságot. Vajdát is
választottak.</p>
<p>– És mi lesz most? – kérdezte a leány, aki semmit sem értett az
egészből.</p>
<p>– Az lesz, hogy ezen a szent földön, amelyet annyi szerb vér
öntözött, megint a szerb lesz az úr!</p>
<p>– És mi lesz a németekkel? – kérdezte kis szünet után Zorka, aki
nyilvánvalóan Janiékat féltette az uj alakulástól.</p>
<p>– Jó szomszédaink lesznek, mint eddig is. Eddig a magyarok
kormányoztak itt, a jövőben a szerbek fognak kormányozni. A német
szomszédoknak mindegy lehet.</p>
<p>Zorka láthatólag belenyugodott ebbe a megoldásba és édesapja
karján a házba ment.</p>
<p>Jani elgondolkozva állott a fal tövében. Mi lelte Manin
szomszédot? A szolgabiró eddig mindig magyar ember számba ment,
hiszen nemes ember volt. A leányával is magyarul szokott beszélni.
Most azonban, a karlócai hírek hallatára, megpezsdült ereiben a
forró szláv vére és ő megmámorosodott tőle.</p>
<p>Ez mindenesetre olyan fontos esemény volt, amelyet a Hét
sváboknak nevezett szabadság-egyesület elé kellett terjesztenie.
Úgylátszik, az ország veszedelemben van és sürgős intézkedésre lesz
szükség.</p>
<p>Jani vissza akart menni az írószobába, hogy magához vegye az
alapszabály-tervezetet, belülről azonban Grafné hangos perelése
hallatszott és a <i>naplopó, szamárság</i> és <i>majd adok neki</i>
féle kifejezésekből, amelyek sűrűn ismétlődtek az édesanyja
monológjában, arra kellett következtetni, hogy a titkos társaság
alapszabálytervezete, melyet az íróasztalán felejtett, illetéktelen
kezekbe került. A szabadság-társaság feje tehát mélyen meghajolva
osont <span class="pagenum"><a name="Page_21" id=
"Page_21">-21-</a></span> el az írószoba üvegajtaja előtt és csak
akkor lélegzett föl megkönnyebbülten, mikor már becsapta maga után
az utcai kaput.</p>
<div class="chapter">
<h2>III.</h2>
</div>
<p>Eredetileg Lutz hadnagyhoz akart sietni, mert bizonyos volt,
hogy az egész városban a hadnagy veszi legkomolyabban a szabadság
ügyét, de aztán eszébe jutott, hogy Zorka most a Hoffer-leányokkal
hárfázik és azért repülő kabátszárnyakkal vágtatott a Hoffer-ház
felé. Hirtelen elhatározta, hogy a titkos társaság egy másik, bár
lanyhább buzgalmu tagját, Hoffer Tónit fogja beavatni a
titkába.</p>
<p>Hoffer Tóni az édesapja építőirodájában dolgozott. Az öreg volt
a délvidék leghíresebb templomépítője. Tótországban és Rácországban
is sok szép templomot épített már. A Hoffer-ház udvara, amely majd
akkora volt, mint egy vásártér, most is teli volt toronynyi deszka-
és gerendarakásokkal, egypár száz munkás fürészelt, kalapált és
tett-vett benne, a fiatal Hoffer Tóni pedig plajbásszal a füle
mellett, kipirult arccal állott az udvar közepén és oláh nyelven
káromkodott. Ezt a nyelvbeli koncessziót mindenesetre azoknak az
oláh fuvarosoknak tette, akik csökönyös alázatossággal állottak
körülötte.</p>
<p>Ez nem ér rá most hazát menteni, gondolta magában Jani.</p>
<p>A lakóház ablakából édes hárfazene szűrődött ki a munka
rikácsoló lármájába.</p>
<p>– Jani bácsi, Jani bácsi! – kiáltotta egy vékony hang.</p>
<p>Emeletmagasságban az egyik gerendapiramis tetején fehérruhás,
szőkeloknis kisleány állott. Bábi volt, <span class=
"pagenum"><a name="Page_22" id="Page_22">-22-</a></span> négy közül
a legkisebbik Hoffer-leány. Ő is csinos, kecses és vidám volt, mint
valamennyi nővére. Most a zerge biztosságával szökdelt le a
farakásról. Egyenesen Jani úr nyakába ugrott és megcsókolta. Bábika
még csak tizenkét esztendős volt, még egészen gyermekszámba ment és
senki sem akadhatott fenn a nagy és forró barátságon, amelyet Jani
iránt érzett. Hasonló szenvedélyes barátságot érzett a fiatal Graf
iránt a kisebbik Hoffer-fiú, a tizenhárom esztendős Gyuri, aki
vidám süvöltéssel robogott elő az istállóból. A két gyermek
láthatólag büszke volt reá, hogy tegeződhetik egy nagy férfival,
aki Bécset is megjárta már.</p>
<p>– Megjött a főhadnagy! Megjött Kolonics! Lóháton jött meg
Pancsováról! Reggelre tovább megy Temesvárra! – ujságolták nagy
fontoskodva a gyerekek.</p>
<p>Kolonics főhadnagy volt Emiliának, a legnagyobbik
Hoffer-leánynak vőlegénye. Még pedig második vőlegénye, amely
körülmény némi foltot ejtett a leány hírnevén. Az első Graf Mihály
volt, özvegy Grafné azonban akkoriban szétrobbantotta a kötést,
mivel egyszer reggeli hatkor még ágyában találta a fia
menyasszonyát.</p>
<p>A gyerekek fölvitték Jani urat a nappaliba. Ott hárman hárfáztak
együtt, a középső két Hoffer-leány és Zorka. Olyan komolyan vették
a leckéjüket, hogy abba se hagyták a játékot, csak mosolyogva
bólintottak loknis fejükkel a vendég felé. Jani leült a két
gyermekkel és áhitatos csendben várta a játék végét.</p>
<p>Hofferékat tulajdonképpen mindenki kedvelte a városban, de azért
titokban sok pletyka kerengett róluk, mert a viselkedésük, sőt a
külsejük is más volt, mint a többi emberfiáé. Valami művészi
bátorság, melegség és lendület jellemezte őket. Az öreg Hoffer sok
pénzt keresett, de sokat is költött a gyermekeire, akiket úgy
járatott, <span class="pagenum"><a name="Page_23" id=
"Page_23">-23-</a></span> „mintha urasági gyerekek volnának“
mondták a városban. Graf Jani azonban nagyon jól találta magát
ebben a házban és boldog volt, hogy Hofferék nem éreztették vele,
mennyire bántotta őket Grafné asszony viselkedése.</p>
<p>A hárfajáték akkor ért véget, mikor az öreg Hofferék és a
mátkapár a szobába léptek.</p>
<p>A vőlegény, aki a Blomberg dsidásainál szolgált, hosszú, kemény,
szőke pofaszakállú katona volt.</p>
<p>Kisült, hogy ők is tudnak már a karlócai eseményekről. De
nemcsak ők, hanem az egész város.</p>
<p>– A rácok és a horvátok gyülekeznek, Szerbiából is sokan jönnek,
hogy elfoglalják a Bánságot, – mondta aggodalmas arccal az öreg
Hoffer. – Mit fogtok csinálni, ti császári katonák?</p>
<p>A főhadnagy boldog tudatlanságában vállat vont.</p>
<p>– Nem fogjuk a fejünket törni, hanem azt fogjuk csinálni, amit
parancsolnak nekünk.</p>
<p>– Az a kérdés, hogy ki parancsol nektek? A bécsi, vagy a pesti
hadügyminiszter?</p>
<p>Kolonics könnyedén legyintett a kezével.</p>
<p>– Azt hiszem, az egész pesti svindli hamar véget fog érni…
Kossuth és a táblabírák…</p>
<p>Hofferné arca egyszerre vérvörös lett.</p>
<p>– És bennünket ki fog megvédeni? Bennünket és a
gyermekeinket?</p>
<p>A főhadnagy csodálkozva nézett az asszonyra.</p>
<p>– Titeket? Nektek semmi közötök az egész dologhoz. Ami lesz, az
a magyarok ellen megy. Ti pedig németek vagytok.</p>
<p>– Persze, mi németek vagyunk, – hagyta rá Emilia, akit nagyon
kínosan érintett ez a vita.</p>
<p>Most megszólalt az öreg úr. Domború szép művészhomloka
<span class="pagenum"><a name="Page_24" id=
"Page_24">-24-</a></span> alatt ragyogott a két szeme. A hangja
pedig reszketett a visszafojtott fölindulástól.</p>
<p>– Igen, mi németek vagyunk. Mi németek vagyunk és úgy fogunk
viselkedni, ahogyan a német becsület kívánja. A becsület pedig azt
kívánja, ha békességben együtt éltünk a magyarokkal, hát álljunk
melléjük a veszedelemben is. Ha elhagynók őket a bajban, akkor nem
volnánk becsületes németek, hanem szedett-vedett csürhe.</p>
<p>Az öreg úr kiabálni kezdett és a nők megijedtek.</p>
<p>– De apa! – kérlelték.</p>
<p>De az öreg felbőszülvén a főhadnagy arrogáns mosolyán, még
jobban kiabált.</p>
<p>– Öreg ember vagyok, vén mesterember, de becsületemre mondom,
hogy fegyvert fogok, ha hívnak a magyarok. Ez a Gyuri kölyök még
csak tizenhárom éves, de ha ő is el akar menni, becsületemre
mondom, én adom kezébe a fegyvert.</p>
<p>Kolonics méltatlankodva emelte föl a fejét. A hosszúkás, szigorú
és lojális arca erősen emlékeztetett azokra a főhercegi arcokra,
amelyeknek képmása ott függött sok Kolonics-nemzetség
vizitszobájában. (Znajmban minden második embert Kolonicsnak hívnak
és aki nem lesz közülök katona, abból hivatalnok lesz.)</p>
<p>– Én azt hittem, hogy apámuram hű alattvaló, – mondta
szemrehányóan.</p>
<p>– Vagyok is, vagyok is, vőm uram, – kiáltotta Hoffer, miközben
mind a tíz ujjával neki esett a sűrű, ezüst hajának. – Életem és
vagyonom a császáré, mert ő az én törvényes uram. De a lelkem nem a
császáré, vőm uram, a lelkem Istené és becstelenséget a császár
kedvéért sem követek el!</p>
<p>Az öreg érezte, hogy ebből a hangnemből már nem lehet folytatni
a vitát. Lerohant tehát az udvarba és ott <span class=
"pagenum"><a name="Page_25" id="Page_25">-25-</a></span>
kegyetlenül lehordott egy zsindelyest, aki pipával a szájában
hasította a fazsindelyt.</p>
<p>– A fejemre akarjátok gyujtani a házat, ti gazemberek, no de
majd rendet csinálok én köztetek!</p>
<p>Fölkapott egy lécet, hogy rendet csináljon vele, de a Tóni fia
kicsavarta kezéből a fegyvert. Igaz, az udvar négy sarkában ott
volt a tábla: Itt tilos a pipázás! – de azért húsz esztendő óta
mindenki pipázott az udvaron, maga az öreg Hoffer is.</p>
<p>A főhadnagy peckesen összecsapta sarkantyúit és elment a
huszárkaszárnyába, hogy Esterházy grófnál jelentkezzék. Nem mondta,
hogy eljön-e vacsorára.</p>
<p>A nagy vihart megelőző szél végigsüvöltött a Hoffer-házon és egy
pillanat alatt mindent fölborított. Emilia igen boldogtalan volt és
titokban haragudott édesapjára. Végre is egy császári katonatiszt,
egy <i>Ritter von</i> csak jobban ért az effélékhez, mint egy
építőmester? Ha pedig Emiliának ez az eljegyzése is fölbomlik,
akkor igazán elmehet apácának…</p>
<p>A kis Gyuri fölugrott egy székre és magából kikelten kiabált,
hogy éljen Gossuth! Emilia, aki a kisebbekkel szemben
anyahelyettesi jogokkal volt fölruházva, le akarta pofozni onnan,
de nem bírt vele, a fiú valami démoni lázban égett, a székről a
divánra, majd az asztal tetejére ugrott és egyre éltette az ő
Gossuthját. Pedig az utcai ablak is nyitva volt. A többi leányok,
Zorka is, védelmükbe vették Gyurit, ők alapjában véve mind
Gossuthisták voltak.</p>
<p>A hajsza csak akkor ért véget, mikor Hofferné bánatos arca
megjelent az ajtóban. Az anya lekváros kenyeret hozott a
gyerekeknek. Különben is igen ijedős természetű asszonyság volt,
örökösen tűzvésszel, pestissel, földindulással álmodott, de soha
még semmiféle természeti <span class="pagenum"><a name="Page_26"
id="Page_26">-26-</a></span> csapástól nem rettegett úgy, mint
ettől az istenverte szabadságtól. Óh, hogy az ő áldott jó ura is
mindig kész volt minden szamárságra!</p>
<p class="center">*</p>
<p>Graf Jani hazakísérte Zorkát Hofferéktól.</p>
<p>Az utcasarkon azt kérdezte tőle:</p>
<p>– Zorka, szereted a verseket?</p>
<p>– Ha szépek, – susogta Zorka, miközben az elefántcsontszínű
bizánci arca rózsaszínű lett.</p>
<p>– Én írtam hozzád egy egész füzetre valót. Negyvenhármat. A
negyvennegyedik tulajdonképpen a halálról szól, de azért azt is
neked írtam.</p>
<p>Valaki a fiatalember nevét kiáltotta. A Macskakovács szaladt
utánuk.</p>
<p>Óriási nagy, kövér, de amellett csodálatosan fürge mozgású és
szapora beszédű német volt. A Macskakovács különben épp oly kevéssé
volt kovács, mint ahogyan nem volt macska; ő egészben véve csak egy
Lauch nevü korcsmáros volt. A furcsa nevét az öregapjától örökölte,
aki kovácsmester volt és akinek vagy nyolcvan esztendővel ezelőtt
valami nagyon mulatságos kalandja volt egy vörös kandurral. Az eset
részleteit ma már senki sem ismerte, de azért az Istenben boldogult
kovács összes leszármazottjaira rászáradt a gúnynév. A polgári
nevükön senki sem ismerte őket.</p>
<p>A Macskakovács azért fogta el Janit az utcán, mert éppen most
érkezett haza Zimonyból, ahol egyik adósát nyomorgatta. Pénzt ugyan
nem kapott, de a megpukkadásig teliszívta magát odaát nagyszerű és
izgalmas ujságokkal, amelyeken sürgősen túl kellett adnia.</p>
<p>Hogy azok odaát mind meg vannak háborodva. Azt mondják, hogy a
császár nekik ajándékozta a Bácskát és a Bánságot. Minden föld a
szerbeké lesz, föl Szegedig… <span class="pagenum"><a name=
"Page_27" id="Page_27">-27-</a></span> Már készülődnek is, hogy
által jőjjenek. Sok ezren vannak már együtt. A granicsár-ezredekből
százával szökik hozzájuk a legénység és senki sem állja útját…
Aranygalléros tisztek is vannak velük. Rajacsicsot patriárkává
választották és Szuplikácz generális a vojvodájuk… Rajacsicsot
ismerjük még verseci püspök korából. Hogy tud az beszélni –!
Lóháton jár a táborban, a kezében feszület, az oldalán kard. Ha a
régi rác dicsőségről beszél, akkor sírva fakadnak a nagybajszu
granicsárok. Ha meg a magyarokat emlegeti, akkor az emberek a
fogukat csikorgatják… Mert a szerb nemzet minden szörnyü
nyomorúságának a gőgös magyar az oka.</p>
<p>De egyebet is tudott a Macskakovács. Szerbiából, Boszniából
százával kél át a fegyveres nép a Száván. De még Montenegróból is
jönnek ijesztő külsejü martalócok, akik farkasokká vadultak a török
háborúkban. És ezt a prédára éhes, vérre szomjas csőcseléket a
belgrádi osztrák konzul, Mayerhoffer ezredes zudítja az országra.
Ideát pedig császári tisztek fogadják őket testvéri öleléssel…</p>
<p>A Macskakovács nem mondott el mindent, amit tudott, hanem
köszönés nélkül a faképnél hagyta Janit és két úr után szaladt,
akiket az utca túlsó során fedezett föl. Azokra érdemesebb volt
ráijeszteni, mint Janiékra, mert egyikük a polgármester, a másik a
városbíró volt.</p>
<p>A fiatal pár folytatta útját, kényesen válogatva a gyalogjáró
köveiben.</p>
<p>– Zorka, ha itt is kitör a revolució, mi lesz akkor velünk? –
kérdezte Jani.</p>
<p>– Reménylem, mi ketten nem fogunk hajba kapni, – válaszolt
mosolyogva a leány.</p>
<p>– És melyik párton lesz édesapád?</p>
<p>– A jó emberek pártján. Mert ő jó ember.</p>
<p>A fiatalok egyszerre összenéztek és fülelni kezdtek.
<span class="pagenum"><a name="Page_28" id=
"Page_28">-28-</a></span> Valahonnan ének hallatszott. A piac
felől. Sok ezer érces férfihang éneke. Valami vérforralóan szilaj
és meghatóan szomorú szerb nótát énekeltek.</p>
<p>Amint gyors léptekkel befordultak a nagytér sarkán,
megpillantották az éneklő sokaságot. Sok ezer szerb paraszt – mind
egyforma bőrködmönt és piros bocskort viselt – vonult végig a
piacon. Néhány sötétruhás uri ember vezette őket, egyikük szerb
nemzeti zászlót vitt kezében.</p>
<p>– Hiszen ez édesapa! – kiáltotta Zorka meglepetten.</p>
<p>A tüntető tömeg vezére valóban Manin szomszéd volt. Hajadonfőtt
volt, ünnepélyes, szinte áhítatos léptekkel járt, arcát
megszépítette a lelkesedés.</p>
<p>Manin eddigelé nem sokat törődött azzal, hogy ő szerb eredetű
ember. Nemes ember és vármegyei tisztviselő volt, kétszeres ok
arra, hogy magyarnak vallja magát. A karlócai hírek azonban hősi
mámorba ejtették az egész délszlávságot és a mámor váratlanul
pezsgésbe hozta Manin szerb vérét is. A tépelődő emberek hirtelenül
támadt energiájával beleugrott a szerb mozgalomba és mivel renegát
buzgalmával túltett a legtüzesebbeken is, hamarosan a mozgalom
élére került.</p>
<p>Graf Jani időközben fölfedezte a tömegben a szerb borbélyát, azt
elfogta és kivallatta, hogy mit jelent a csődület. A tüntetés a
szerb püspök, az öreg Popovits István ellen irányult, akit a
borbély árulónak és a magyarok spiónjának nevezett. A püspök bűne
az volt, hogy magyar nyelven vezette az anyakönyveit és hogy annak
idején nem küldött követeket a karlócai nemzeti szkupstinára. A
tömeg ezért beverte a palota ablakait és rongyokká tépte a magyar
anyakönyveket, melyeket a megijedt papok kiszolgáltattak neki.
<span class="pagenum"><a name="Page_29" id=
"Page_29">-29-</a></span></p>
<p>A borbély, aki máskor maga volt a mosolygó, hajlongó
udvariasság, ezúttal félvállról, kevély és gúnyos hangon beszélt
Janival. Végül fölemelte a kezét és a szerb székesegyház tornyára
mutatott.</p>
<p>– Látja, ott van a mi zászlónk! – mondta.</p>
<p>A toronyról nagy, piroskékfehér zászló lengett.</p>
<p>De hová lett Zorka? Az imént még itt állott Jani mellett.
Halvány arccal, fénylő szemekkel, egész testében remegve nézte a
sokaságot. Egyszerre azt mondta – szerbül mondta –: Istenem, beh
szép ez! – és nyomtalanul eltünt a tömegben, mint a búvármadár a
nádasban.</p>
<p>Jani egy ideig még nézte a vonuló embereket. Úgy rémlett neki,
mintha csupa gúnyos vagy gyűlölködő arc fordulna feléje. Ezek a
szerb parasztok, fuvarosok és szatócsok, akik máskor a szegény
emberek tisztességtudásával köszöntötték a gazdag Grafné fiát,
most, midőn egy közös érzés és egy közös gondolat tette őket
erősekké és gazdagokká, bizonyos arisztokratikus kicsinyléssel
nézték a fehérképü svábot az ő furcsa köcsögkalapjával és malaclopó
köpenyegével.</p>
<p>Janit egészen elszomorította a gondolat, hogy ez az éneklő
sokaság olyan könnyüszerrel el tudta őt választani Zorkától. Vajjon
hol fogja viszontlátni a leányt? Sarkon fordult és visszament a
patika irányában. Egyszerre szemben találta magát Holky doktorral
és a patikussal. A kövér kis doktor szemüvege izgatottan
csillogott.</p>
<p>– Csakhogy megvagy, Jani! Tűvé tettük utánad a várost.</p>
<p>– Mi baj?</p>
<p>– A Macskakovács-korcsmába megyünk… Parasztgyűlés <span class=
"pagenum"><a name="Page_30" id="Page_30">-30-</a></span> lesz az
udvaron. A svábjaink tudni akarják, hogy mi lesz. A külső város
teli van rémhírekkel. A szerbek már osztozkodnak a szőlőhegyen. Azt
beszélik, hogy szerviánusok lappanganak az erdőben. Éjjel
megrohanják majd a német várost és fölkoncolnak mindenkit.</p>
<p>Mikor Jani rátette kezét a Macskakovács kilincsére, azt hitte,
hogy cimborái lóvá akarják tenni a parasztgyűléssel, mert odabenn
mélységes csend volt. Mikor azonban belépett, az udvar zsúfolva
volt emberekkel. Némán ültek és álltak együtt, mintha halottas
házban volnának. Többnyire idősebb emberek voltak, a bánsági naptól
kicserzett bőrü, a nehéz munkától meghajlott vállu öregek. A
fiatalok ilyenkor munkában vannak.</p>
<p>A parasztok társaságában ott látták a fehértemplomi Hallert is,
továbbá Heimot, Lutz hadnagyot és Hoffer Tónit. A hét sváb tehát
együtt volt. Néhányan az urak közül a gazdák meghívására jöttek
ide. Mert a sváb paraszt nem teszi mindig azt, amit az urak
mondanak neki, de azért mindig tudni akarja, hogy mit mondanak az
urak.</p>
<p>Holky doktor, a kitünő szónok, megtette önmagát a gyűlés
elnökének. Hosszabb előadásba kezdett, amelyben a magyar
szabadságmozgalom jelentőségét fejtegette. Az emberek némán és
hidegen hallgatták. Aztán egyszerre félbeszakította egy érdes hang.
Egy öreg paraszt állott föl szóláshoz.</p>
<p>– Ezeket a dolgokat mi már hallottuk. Amit még nem hallottunk,
azt kár elmondani, mert úgy sem értenők meg, hiszen mi nem vagyunk
tanult urak, hanem szántóvető nép. Most arról van szó, hogy
Szlavóniában gyülekeznek a rácok és nálunk is mozgolódnak a
szerbek. Az a kérdés, hogy mit tegyünk mi német emberek? Erre
feleljenek az urak, ha tudnak! <span class="pagenum"><a name=
"Page_31" id="Page_31">-31-</a></span></p>
<p>Igy szólt az öreg, azután társainak helyeslő fejbólongatása
közepett megint leült a lócára.</p>
<p>Ekkor Graf Jani jelentkezett szóláshoz. Miközben elszántan
farkasszemet nézett egypár száz jéghideg, komor és bizalmatlan
szempárral, nagyjából elmondta azt, amit ma az öreg Hoffer szájából
hallott.</p>
<p>Azon kezdte, amit nem lehet elégszer ismételni, hogy ez a föld
itt a mienk. Apáink meghódították, nem a vérük, hanem a verejtékük
hullásával. Eddig a magyarok kormányoztak minket, mert ez
Magyarország. Most jönnek a szerbek. Azt kérdezitek, hogy mit
tegyünk most már mi verseciek? Tehetünk kétfélét. Tehetjük azt,
hogy lehasalunk és megvárjuk, míg a zivatar elvonul a fejünk
fölött. Egy kicsit meg fognak rugdosni, de nagyobb bajunk talán nem
esik. Becsület nem lesz, de a kenyér megmarad. Ma a magyar az úr,
holnap a szerb, holnapután talán az oláh. Nekünk mindegy, hiszen mi
nem vagyunk nép, csak afféle idecsődült csürhe…</p>
<p>Egy kövér ember ült szemben Graffal. Annak arca paprikavörös
volt, miközben két öklével indulatosan kezdte döngetni a
mellkasát.</p>
<p>– Az már nem igaz! Mi becsületes németek vagyunk!</p>
<p>Graf fölkapta a szót.</p>
<p>– Ha németek vagyunk, akkor tegyük azt, amit a német becsület
kíván. Békében ott ültünk a magyarokkal egy asztalnál, hát álljunk
melléjük a veszedelemben is. Német hűséggel, német bátorsággal.</p>
<p>Graf ismerte a maga embereit. Tudta, hogy többet mondania
veszedelmes volna; ezek előtt a legjobb ügyet is gyanussá teszi az
ékesszólás. Még csak ennyit mondott:</p>
<p>– Most elmegyünk néhányan a városházára és követelni fogjuk,
hogy szervezzék a nemzetőrséget.</p>
<p>Ekkor fölemelkedett egy szomorú arcú, sovány ember, <span class=
"pagenum"><a name="Page_32" id="Page_32">-32-</a></span> afféle
istenes kis paraszt, aki a processziókat szokta vezetni és éneklő
hangon kérdezte:</p>
<p>– Mért fogjunk fegyvert mi együgyű szántóvetők, mikor itt vannak
a császár katonái sok lovakkal és ágyúkkal?</p>
<p>Megint pár száz hideg és bizalmatlan szempár meredt Jani felé.
Az emberek előrehajoltak és tölcsért csináltak a tenyerükből, hogy
jobban hallják a választ.</p>
<p>– Megmondom, hogy mért – válaszolt Jani. – 1785-ben maga a
császár volt itt Versecen, II. József császár, 80.000 katonával,
sok lóval és sok ágyúval. De a császár elvonúlt a török elől és
átengedte a várost az ellenségnek. Hennemann Jakab azonban, egy
verseci sváb ember, hetvenötöd magával megvédte a várost. Ezért
most is azt mondom: amit az ember megtehet maga, azt ne bízza rá
másra, még a császárra sem.</p>
<p>Ez az okoskodás egészen a svábok szája ize szerint való
volt.</p>
<p>Lutz hadnagynak is volt egy indítványa. A szerb püspöki
templomra, miként kiki a maga szemével is láthatta, piroskékfehér
zászlót tűztek ki. Jó volna, ha válaszképpen magyar zászlót
tűznének a katolikus templom tornyára. Nem kihívásképpen, hanem
hogy lássa a városban lappangó csőcselék, hogy a németek résen
vannak.</p>
<p>Az egész sokaság fölkerekedett és elvonúlt a szolgabíróság elé,
hogy zászlót kérjen. Másutt nem igen lehetett volna magyar
trikolórt találni a városban. A zászlót megkapták, azután Graf
Janival, mint zászlóvivővel az élükön, a plébánia-templomhoz
vonúltak. Ez a fölvonulás nagyon különbözött a tüntető menettől,
melyet Graf ma a nagypiacon látott. A svábok fekete csoportja komor
csendben, nehézkesen csoszogó, hosszú léptekkel ballagott a zászló
után. Énekről szó sem lehetett; az ilyesmi nem méltó <span class=
"pagenum"><a name="Page_33" id="Page_33">-33-</a></span> komoly
polgáremberekhez. Sőt mikor már a templom elé értek, néhányan a
forradalmárok közül úgy vélekedtek, hogy a dolgot mégis be kellene
jelenteni a plébános úrnak, nehogy utólag valami kellemetlenség
legyen belőle. Egypár perccel később az összegöngyölített zászló
kibukkant a legfelsőbb toronyablakból. Azután forogni kezdett,
kibomlott és virító színeivel ott lengedezett a fölbámészkodó
emberek feje fölött. Ugyanaz a szél mozgatta, amely a püspöki
templom szerb zászlaját.</p>
<p>Az emberek úgy érezték, hogy most tenniök kellene valamit. Talán
kiáltozni? Végül egyikük levette a kalapját. A többiek mind
követték a példáját.</p>
<div class="chapter">
<h2>IV.</h2>
</div>
<p>Néhány nap múlva már lejöhetett Temesvárról Vukovics Sebő
alispán, akit kevéssel ezelőtt megtettek kormánybiztosnak a szép
Csernovics mellé, hogy a felelős minisztérium nevében megeskesse a
nemzetőröket. Akkoriban minden a felelős minisztérium nevében
történt, az elnevezés mindenkinek hízelgett, mert mindenki úgy
érezte, hogy a minisztérium neki is tartozik némi
felelősséggel.</p>
<p>Ezerkétszáz fölkelő hat kompániában vonúlt a német templom elé.
A svábok fegyvertelenül, ünneplő gunyában jöttek. Mivel az ég borús
volt, sokan piros vagy kék paraplit szorongattak a kezükben, mások
pedig tarka keszkenővel takarták le új kalapjukat, hogy meg ne
ázzék, ami egészben véve tisztes és békés benyomást tett.</p>
<p>A kompániák akkor már megválasztották összes tisztjeiket. A
második század kapitánya az öreg Hoffer lett, a hatodik század
hadnagya Graf Jani. A parasztok bizalma <span class=
"pagenum"><a name="Page_34" id="Page_34">-34-</a></span> eredetileg
a nagyobbik Graf fiú felé fordult, mivel azonban Mihály még mindig
ott tartott, hogy „ez az egész dolog butaság“, tehát Jani öccsét
léptették a helyébe, cum jure successionis. Mert aziránt nem
lehetett kétség, hogy a Hoffer-háznak és a gazdag Grafné egyik
fiának kijár az ilyen tisztesség. A többi tiszteket azonban nem a
tanúlt emberek, hanem a gazdák közül választották. Mert hiszen szép
dolog az, hogy az urak olyan sok mindent tudnak a világ folyásáról,
de azért mégis csak jobb megbízni az olyan emberben, aki megszokta,
hogy maga járjon a dolgai után.</p>
<p>A vármegyei urak, akik a kormánybiztos kíséretében jöttek, lengő
piros tollal a kalapjukon, kardosan csörtettek végig a
Templom-utcán. Az urak fanyarul nézték a templom előtt sorakozó
fekete sereget.</p>
<p>– Hogy leszünk majd a svábokkal, ha komolyra fordul a dolog?</p>
<p>A svábok közt ugyanakkor gyanús sugdosás támadt.</p>
<p>– Hogy leszünk majd ezekkel az urakkal? Vukovics rác. Csernovics
főispán is rác, de maga Damaszkin szolgabíró is rác…</p>
<p>A kormánybiztos különben jól tudott beszélni az idevaló emberek
nyelvén. Azon kezdte, hogy fölemelt kezével a szomszéd ház ormára
mutatott, amelynek padlásablakán kaszapenge vicsorgott ki és azt
mondta, hogy az igaz polgár is legyen olyan, mint a jó kasza:
kemény, tiszta és éles. Kemény a munkában, tiszta a becsületben és
éles a jogai megvédésében.</p>
<p>Ez tetszett az embereknek.</p>
<p>Midőn az új nemzetőrök letették az esküt, Dániel kanonok, aki
egyházi ornátusban állott a kormánybiztos mellett, magasra emelte
kezében a feszületet. A lövészbanda eljátszotta a Gotterhalte-t, a
svábok a szép dal hallatára <span class="pagenum"><a name="Page_35"
id="Page_35">-35-</a></span> a megszokott lojális melegséget
érezték a szívük tájékán, a megyei urak pedig megemelték
vöröstollas kalapjukat. Csak a pap fordult sarkon és ment be sietve
a plébániára, mintha meg volna sértve. Róla azt beszélték, hogy
titkos republikánus.</p>
<p>Vukovics később végigment a hosszú embersoron és ekkor megakadt
a szeme egy rózsásra kimosdatott kisfiún, aki sapkájával a kezében,
a bársonyzekéje fölé kihajtott hófehér gallérral, boldogan, büszkén
és mosolyogva állott a férfiak között. A kormánybiztos a gyerek
szépen megfésült fejére tette tenyerét.</p>
<p>– Hát te mit akarsz itt, kis fiam? – kérdezte.</p>
<p>– Én a második kompánia dobosa vagyok. De dobom még nincs.</p>
<p>– Hány éves vagy?</p>
<p>– Most leszek tizenhárom.</p>
<p>– Mi a neved?</p>
<p>– Gyuri. A Hoffer építőmester úr fia vagyok.</p>
<p>– Majd küldök neked Temesvárról egy szép dobot. Aztán vitézül
pörgesd, ha jön az ellenség!</p>
<p>Az öreg Hoffer, mikor Kolonics főhadnaggyal az a bizonyos
disputája volt, a vita hevében megfogadta, hogy a kis Gyurit is
besoroztatja. Azóta igen megbánta már, hogy annyira elragadtatta
magát, – mennyit veszekedett az asszony! – de a becsületszó
becsületszó és a fiával az ördög sem bírt már.</p>
<p>A sereg már oszladozott, midőn egy temesvári fuvarosszekér
csörömpölt végig a főutca irgalmatlan rossz kövezetén. A kocsis
mellett Holky doktor ült. Az emberek tudták, hogy a doktor a
nemzetőrök megbízásából a temesvári főkommandónál járt és most
kíváncsian fogták körül.</p>
<p>Holky fölugrott a bakra és a két karjával integetett.
<span class="pagenum"><a name="Page_36" id=
"Page_36">-36-</a></span></p>
<p>– Hozom az ágyúkat, emberek!</p>
<p>– Hol vannak?</p>
<p>– A kocsiban, a szalma alatt…</p>
<p>Néhány mohó kéz a szalma alá nyúlt és hideg vasat érintett.</p>
<p>– Kettőt kaptunk! Két hatfontosat!</p>
<p>Ezeket az ágyúkat a temesvári Rukavina báró adta a versecieknek.
Holky doktort tavaly az a megtisztelés érte, hogy fölszúrhatta ő
excellenciájának meggyűlt ujját és ez az esemény kiválóan
alkalmassá tette arra, hogy most mint a nemzetőrök követje járúljon
a főparancsnok elé. A doktor olyan okosan, annyi hévvel és főleg
olyan sokat tudott beszélni, hogy a megszorult tábornok, bár a
dolog semmiképpen sem tetszett neki, végül is kénytelen volt
engedni. Miután Holkyt végigvezették a temesvári arzenál udvarain,
ahol százas sorokban unatkoztak és ásítoztak a pompás, új ágyúk,
végül odaadták neki ezt az ócska két vascsövet, amelyet talán még a
Hunyadiak felejtettek a fellegvárban.</p>
<p>A németek időközben kikaparták a szalmából a rozsdavörös
ágyúkat.</p>
<p>– Amennyire értek hozzá, igen jó lövegek, csak meg kell őket
puccolni egy kicsit, – mondta Holky szakértően.</p>
<p>– Hát ezek is ágyúk? Hiszen még lafétájuk sincs! – kiáltotta
valaki.</p>
<p>Holki azonban megvédelmezte ágyúit, amelyek iránt már bizonyos
apai gyöngédséget érzett.</p>
<p>– A laféta semmi! Azt farag nekünk akármelyik bognár… Én
Temesvárott kitapasztaltam a legújabb szerkezetű ágyútalpakat, majd
én megmondom a bognárnak, hogyan csinálja.</p>
<p>A Heim zsidó azalatt nagy szeretettel simogatta az <span class=
"pagenum"><a name="Page_37" id="Page_37">-37-</a></span> ágyúkat. Ő
már régen elhatározta, hogy a tüzérséghez fogja magát
beosztatni.</p>
<p class="center">*</p>
<p>A hét sváboknak sok megbeszélni valójuk volt és mivel Graf Jani
úgy vélekedett, hogy a nevezetes napot valami rendkívüli formában
illenék megünnepelni, tehát alkonyatkor a fráternál adtak egymásnak
találkozót. A fráter egy vén remete, fönn lakik a széljárta
hegytetőn, a házikója ott van a fehér kápolna mellett, amelynek a
fráter különben sekrestyése. Nyaktörő sziklaút vezet föl a magasba,
de azért mégis érdemes fölmenni, mert, aki a remete háza mellett
álló kis szőlőlugasból lenéz az alkonyi pirban úszó bánsági rónára,
az úgy érzi magát, mintha a világ feje fölött trónolna. Mondják is,
hogy amelyik svábnak ott fönn van a szőleje, az mind gőgös és
szófukar ember.</p>
<p>Hatan már együtt voltak, de a hetedik, a fehértemplomi Haller,
sokáig késett még.</p>
<p>A fiatalok beszámoltak egymásnak a tapasztalataikkal. Akinek
csak komája vagy adósa volt a környékbeli falvakban, az az utolsó
héten kikocsizott, hogy fegyverkezésre bírja a falusi svábokat.
Lutz hadnagy és a Szalvátor-patikus formaszerinti szövetséget
kötöttek a dettai és a zichyfalvi parasztsággal. Megfogadtatták
velük, hogy elküldik a legényeiket Versecre, mihelyt ott
megszólalnak a lármaharangok. A patikus nem győzte emlegetni, hogy
Lutz milyen nagyszerűen tud beszélni a falusi svábok nyelvén. Ezt
senki sem nézte volna ki belőle. Kár, hogy rossz a tüdeje,
egyszer-kétszer vért is pökött útközben…</p>
<p>Heim elmondta, hogy édesatyja tegnap jött meg a krassói
bányavárosokból. Ott a németek már torlaszokat építenek a városok
körül és reggeltől estig durrognak a céllövő karabélyok.
<span class="pagenum"><a name="Page_38" id=
"Page_38">-38-</a></span></p>
<p>Legjobban érdekelte a társaságot Hoffer Tóni elbeszélése. Ő és
édesapja, Vukovics Sebő ösztönzésére, elmentek a szerbek vezéréhez,
Maninhoz és ártatlan arccal fölszólították, hogy lépjen be
szerbjeivel együtt a nemzetőrségbe. Ez persze csak arra való volt,
hogy kiugrassák a nyulat a bokorból.</p>
<p>Manint szemmel láthatólag igen meglepte az ajánlat, amelynek
őszinteségében különben egy pillanatig sem hitt.</p>
<p>– Ki ellen fegyverkeznek az urak tulajdonképpen? – kérdezte
ugyancsak ártatlan arccal.</p>
<p>– Minden rendbontó és fölforgató ellen, – válaszolt az öreg
Hoffer.</p>
<p>– Tehát elsősorban Kossuth és társai ellen? – kérdezte Manin
gúnyosan.</p>
<p>Az építőmester arca egyszerre paprikavörös lett.</p>
<p>– Hát nem tetszik tudni, hogy Kossuth ő felségének minisztere és
hogy csak a király által szentesített törvényeket hajtja végre?</p>
<p>Ekkor beleszólt a fiatal Hoffer is.</p>
<p>– Manin úr, mi nem az ország, csak a mi kis városunk békéjét
akarjuk megvédelmezni.</p>
<p>– Fölösleges fáradság, – válaszolt Manin hidegen. – A központi
szerb odbor megbízta Stratimirovics hadseregét, hogy védelmezze meg
a Bánságot minden forradalmi kísérlettel szemben és Stratimirovics
teljesíteni fogja kötelességét.</p>
<p>A nyul tehát kiugrott a bokorból.</p>
<p>A szerbek közül senki sem lépett be a nemzetőrségbe. Gúnyos
hallgatással, fegyelmezett mozdulatlansággal figyelték a németeket.
Szerbiából és Szlavóniából azonban sűrűn jöttek hozzájuk a
megbízott emberek, Maninról pedig mindenki tudta, hogy már két
ízben járt Rajacsics udvarában. <span class="pagenum"><a name=
"Page_39" id="Page_39">-39-</a></span></p>
<p>– Hogy annak a derék Manin szomszédnak annyira fejébe ment a
szerb dicsőség! – mondta Graf Jani, miután végighallgatta Hoffer
jelentését.</p>
<p>– Legjobb volna, ha valaki még ebben az órában agyonlőné. Ha
holnap még él, sok bajt fog szerezni.</p>
<p>Ezt a kis Lutz hadnagy mondta. Ő eddig összefont karokkal állott
a lugas előtt és elgondolkozva nézte a vérpiros égalját.</p>
<p>– Megbolondultál, Lutz? – pattant föl Jani. – Manin szomszédot
agyonlőni?</p>
<p>A hadnagy Graf felé fordította beesett, sárga arcát.</p>
<p>– Vér nélkül úgysem fog elmúlni ez a dolog. Ha ma sajnáltok
megölni egy embert, akkor holnap százzal álltok szembe.</p>
<p>Graf Jani elvben helyeselte, hogy vért kell ontani a
szabadságért. A vérontásnak azonban a roham mámorában kell
megtörténnie. De így együtt ülni a szőlőlugasban és nyugodtan
megbeszélni, hogy Manin szomszédot meg kell lőni, mint a vadkant,
az még sem járja.</p>
<p>Végre megjött a hetedik sváb is, Haller. Lihegve mászott föl a
lejtőn. Hosszúcsövű vadászpuskát hozott magával, a vállán pedig
nagy boros kulacs és tarisznya függött. A különben oly jókedvű
cimbora most nagyon komolynak látszott.</p>
<p>– Honnan jösz? – kérdezték.</p>
<p>– Hazulról, Fehértemplomból… Az éjjel megint visszamegyek… Azért
jöttem csak, hogy elbúcsúzzam tőletek.</p>
<p>Haller kissé kifújta magát, aztán tovább beszélt.</p>
<p>– Odahaza most szükség lesz minden épkézlábú legényre… Az egész
határvidék fölzúdult és acsarkodik ellenünk… Hiszen tudjátok,
hogyan vagyunk mi ott: kis sváb sziget a rác víz közepén… A város
tövében most <span class="pagenum"><a name="Page_40" id=
"Page_40">-40-</a></span> tábort vernek a rácok… A granicsárok
tömegesen vonúlnak hozzájuk és Szerbiából is folyton érkeznek a
martalócok… Egész nyiltan mondják: ha elegen lesznek, akkor
megrohanják Fehértemplomot és kő kövön nem marad… Tegnap ott járt a
városunkban Stanimirovics, a szerb odbor kiküldöttje… Ő a szerb
bánság biztosának nevezi magát… Világos nappal bejött a városba és
nyílt utcán biztatta a szerbjeinket, hogy verjenek agyon minden
magyart és minden németet… Hát ilyen időkben tisztességes embernek
otthon a helye.</p>
<p>– És a császári katonaság? – kérdezte Lutz.</p>
<p>Haller lemondóan legyintett a kezével.</p>
<p>– Azokról kár beszélni. Dreyhan őrnagy, a fehértemplomi
parancsnok, nem tudja, hogy mit csináljon. A szerbek a császár
nevében törnek reánk és Dreyhan félti az előmenetelét. Nemrégiben
utasítást kért a temesvári főparancsnoktól. Rukavina báró azonban
azt üzente vissza, hogy mindenki cselekedjék tulajdon belátása és
lelkiismerete szerint… Rukavina báró ugyanis maga sem tudja, hogy
mit csináljon. Ezek az urak egymás háta mögé bújnak és egymás
nyakába kanyarítják a felelősséget… Nem mernek szembe szállani a
magyar hadügyminiszterrel, de engedelmeskedni sem mernek neki, mert
hiszen nem tudni, hogy mit hoz a jövendő… A multkoriban azt mondta
Dreyhan őrnagy: ha a szerbek és a németek között összeütközés lesz,
akkor a császári hadsereg semleges marad. Hallottatok már ilyet?
Martalócok fenyegetik asszonyaink és gyermekeink életét és a
császár katonái semlegesek maradnak! Csak egy ember van, aki tartja
bennünk a lelket: Maderspach kapitány…</p>
<p>Lutz szeme fölvillant.</p>
<p>– Maderspach? Maderspach Ferenc Fehértemplomban van? Ő benne
megbízhattok. Ő nem fog meglapulni <span class="pagenum"><a name=
"Page_41" id="Page_41">-41-</a></span> és nem fog megalkudni. Ha
egész Rácország föltámad, ő verekedni fog, még ha egyedül marad
is…</p>
<p>– Nem fog egyedül maradni! – szólt Haller.</p>
<p>Haller azután kinyitotta a tarisznyáját és hét egyforma
fapoharat tett az asztalra.</p>
<p>– Ezeket nektek hoztam, hogy legyen a barátságunknak valami
emléke. Mindegyikbe belevágtam a gazdája nevét… Ezüst poharakat
akartam hozni, igazán nem sajnáltam volna tőletek az ezüstöt sem,
de eszembe jutott, hogy azoknak hamar lábuk kelne ilyen mozgalmas
időkben…</p>
<p>Kiki kezébe vette a maga poharát. Ott állottak heten a
hegytetőn, fölöttük vérvörös volt az ég, alattuk a rét vizét is
biboraranyosra festette a búcsúzó nap. Úgy érezték magukat, mintha
heten egy boldog szigeten volnának, távol az élet veszedelmeitől és
nyomorúságától. Graf Jani, aki már mámoros volt, mielőtt még ivott
volna Haller jó fehértemplomi borából, elragadtatásában beszélni
kezdett. És mivel az élet megszokott képeit keveselte, a halál
komor és nagyszerű képét idézte föl.</p>
<p>– A barátságra iszom, a halált is túlélő barátságra! Holnap már
olcsó lesz itt a halál. Azért esküdjünk meg, hogy valahányszor
egyikünk meghal, az élők mindig összegyülekeznek ezen a helyen és
poharat ürítenek a meghalt jóbarát emlékezetére!</p>
<p>A hét sváb azután lement a városba, mivel Hallernek sietős volt
az útja. A búcsúzó jóbarát útközben megtanította őket egy német
nótára. Régi, egyűgyű nóta volt, a hét svábnak azonban igen
tetszett, mert szövege némileg visszhangoztatta azt a nagy
nyugtalanságot és készülődést, amely a Bánságot akkoriban
betöltötte. <span class="pagenum"><a name="Page_42" id=
"Page_42">-42-</a></span></p>
<div class="poem">
<div class="stanza"><span class="i0">Durch die Au, auf die
Gau,<br /></span> <span class="i0">Ins Land hinaus,<br /></span>
<span class="i0">Lasst unsere Banner wehen, –<br /></span>
<span class="i0">Ade, du liebes Vaterhaus,<br /></span>
<span class="i0">Ade, auf Wiedersehen.<br /></span></div>
</div>
<div class="chapter">
<h2>V.</h2>
</div>
<p>A Grafék házában reggeltől estig szólt a hernyópásztorok
vontatott éneke. A selyembogár most már alig evett valamit, csak
idegesen mászkált a rácson és rázta a fejét, a teste pedig áttetsző
lett, ami annak a jele, hogy közeledik a begubózás misztériumának
ideje.</p>
<p>A gombolyítóban a szerb forrongásnak annyi látszatja volt, hogy
Mita, a púpos rác, épp olyan nyughatatlanul mászkált és csóválta a
fejét, mint a hernyók. Szólni ugyan nem mert, igen félt <i>az
asszony</i>-tól, titokban azonban arról álmodozott, hogy a szerb
Vojvodina belőle is urat csinál, talán még a púpos háta is
kiegyenesedik tőle. Mert minden hernyóban él a reménység, hogy
egyszer pillangó lesz belőle.</p>
<p>Özvegy Grafné a személyének szóló bókot látott abban, hogy a
kevély gazdák hadnagyukká választották az ő Janiját és azért
nagylelkűen szemet húnyt némely idétlenségeken, amelyek mostanában
megestek az országban. Sőt bizonyos elnézéssel nyilatkozott még a
konstitucióról is. Hiszen igaz, hogy mindez hiábavalóság, de hát a
férfiaknak mindig kell valami, amire a pénzüket és idejüket költik.
A boldogult Graf is ilyen volt, mindenáron részvénytársaságot akart
alapítani Versecen, egyszer kádfürdő-, egyszer meg
színházépítő-részvénytársaságot. És a konstitució is olyan, mint a
részvénytársaság. <span class="pagenum"><a name="Page_43" id=
"Page_43">-43-</a></span></p>
<p>Mialatt odaát a rácvárosban az atyafiak lelkesültek és hősi
énekeket énekeltek, addig a sváb nemzetőrök reggeltől estig a
városi lövőházban feküdtek és hunyorgó szemmel, a sok lövöldözéstől
dagadt pofával harapták el a patron csücskét. Sajnos, az
ezerkétszáz nemzetőr közül alig négyszáznak volt puskája, a többit
kasza, vasvilla vagy egy-egy ócska alabárd alatt exerciroztatta
Lutz hadnagy.</p>
<p>Június elsején váratlan izgalom verte föl déli álmából Versecet.
Híre ment, hogy Stanimirovics a városban van. Stanimirovicsot a
karlócai odbor megtette a szerb Bánát teljhatalmú biztosává és
azóta fáradhatatlanul cikázott ide-oda a délvidéken, a
vakmerőségével és a vérengző ékesszólásával az őrjöngésig
föllelkesítve a szerbeket.</p>
<p>Most skárlát szerviánus ruhájában ott állott a nagytér
kőkeresztjénél, ezer ködmönös ember között és dörgő hangon hirdette
a gyilkolás és a gyujtogatás igéit.</p>
<p>A nemzetőrök megpörgették a dobokat és futólépésben a piacra
siettek; mire azonban a puskatusával utat törtek maguknak a
ködmönökön keresztül, a lázító már nem volt ott. A hívei még
idejében szekérre ültették és megszöktették a földühödött svábok
elől.</p>
<p>A nemzetőrök nem hagyták annyiban a dolgot, hanem vagy tízen
szekerekre kaptak és üldözőbe vették a szerviánust. Künn a
pancsovai úton, egy távol kocogó szekéren fölfedezték a piros
ruháját és ekkor a nyári hőségben izzó égbolt alatt hosszadalmas
kergetődzés kerekedett a kocsik közt, hepehupás dülőutakon
végig.</p>
<p>Napestig makacsul egymás nyomában kelepeltek a szekerek.
Akkorára a svábok dühös szívóssága már annyira fölizgatta az
odborbiztost, hogy kiragadta kocsisa kezéből a gyeplőt és esze
nélkül verte előre a fáradt lovakat. Mikor már elérték a delibláti
nagy homokpuszta szegélyét, az egyik rác ló összeesett.
Stanimirovics azonban <span class="pagenum"><a name="Page_44" id=
"Page_44">-44-</a></span> még idejében be tudott ugrani a svábok
elől Izbistye granicsár községbe.</p>
<p>A falut kommandirozó tiszt fegyveres katonái élén fogadta a
nemzetőröket. Graf Jani, aki az üldözők között volt, megismerte a
katonatisztben azt a sárgaképű, gőgös hadnagyot, akivel nemrégiben
együtt utazott a temesvári postakocsin. Óvatos cserepár volt, nem
merte megvédelmezni Stanimirovicsot, de kiadni sem merte és végül
úgy bújt ki a felelősség alól, hogy az odborbiztost majd kellő
kísérettel Pancsovára küldi, Róth tábornokhoz, az csináljon vele
amit akar.</p>
<p>Az embervadászok üres kézzel tértek haza és a szerb városban
kárörvendő arcok várták őket. A makacs svábok azonban úgy
vélekedtek, hogy Stanimirovicsot minden áron a vármegyei
rögtönítélő bíróság kezére kell juttatniok s azért öreg Hoffer
vezetése alatt egypár tekintélyes nemzetőrt átküldtek a pancsovai
parancsnokhoz.</p>
<p>Róth, egy száraz, büszke és szigorú osztrák generális, igen
rosszúl fogadta a svábokat, szinte már gorombáskodott is velük.</p>
<p>– Az urak ne ártsák magukat olyan dologba, amihez semmi közük,
hanem menjenek haza és üljenek csak csöndben, tisztes polgárokhoz
illően.</p>
<p>– Hogy üljünk csöndben, mikor a piacunk közepén gyilkolásra
bujtogatják a népet? – kérdezte Hoffer vérvörös arccal.</p>
<p>A generális igen furcsa választ adott.</p>
<p>– Stanimirovics úr odborbiztos. Önöknek fölöttes hatósága. Ha
engedelmeskednek neki, akkor nem lesz szó gyilkolásról. Ha azonban
renitensek, akkor megérdemlik sorsukat.</p>
<p>A verseciek elszörnyülködve néztek össze.</p>
<p>– A mi törvényeink semmit sem tudnak odborról, – <span class=
"pagenum"><a name="Page_45" id="Page_45">-45-</a></span> mondotta
Hoffer emelt hangon. – Ki adhat egy szerviánus martalócnak hatalmat
a polgárok fölött?</p>
<p>A „törvény“ szót a tábornok kihívásnak vette. A bal arca
idegesen rángatódzni kezdett és a félbajusza dühösen táncolt Hoffer
orra előtt.</p>
<p>– Önök ezt nem értik. De nincs is rá szükség, hogy megértsék. Ez
egyáltalában nem az önök dolga. Az önök dolga az engedelmesség.
Azért ajánlom, hogy hagyjanak föl ezzel a nevetséges katonásdi
játékkal, mert pórul fognak járni. A katonakard nem arra való, hogy
mesteremberek és parasztok oldalán csörömpöljön. Elmehetnek.</p>
<p>A kihallgatás véget ért. A nemzetőrök hazakocogtak és
Pancsovától Versecig mind azon vitatkoztak a kocsiban, hogy mit is
kellett volna válaszolniok a szigorú tábornoknak.</p>
<p>Négy hónappal később a történelem adott igen csípős választ
Róthnak. Róth volt ugyanis az az osztrák tábornok, aki egész
hadseregével együtt letette a fegyvert Ozoránál, a dunántúli
mesteremberek és parasztok előtt.</p>
<p class="center">*</p>
<p>Özvegy Grafné a későnkelést a főbenjáró bűnök közé sorozta. Ő
maga fokozatosan tökéletesítette magát a koránkelés erényében és
újabban már odáig vitte, hogy hajnali három órán túl nem volt
maradása az ágyban. Hatig-hétig rendesen azzal telt az idő, hogy
csellel és erőszakkal talpra igyekezett állítani Jani fiát. Ennek
az időbeosztásnak megvolt Janira nézve az az előnye, hogy szabadon
rendelkezhetett estéivel, mert Grafné természetesen a tyúkokkal
feküdt.</p>
<p>A kisebbik Graf fiú mostanában többnyire a hátsó kertben
töltötte az estét, millió csillag és Manin Zorka társaságában. A
szép leány sokat volt magában, mert Manin <span class=
"pagenum"><a name="Page_46" id="Page_46">-46-</a></span> úr,
azelőtt a tisztes és szolid családapák mintaképe, újabban nem igen
került haza éjfél előtt.</p>
<p>A nagy készülődés és várakozás, amely a tavasz óta lázban
tartotta a délvidéki szlávokat, ott pihegett a Zorka
elefántcsontszínű bőre alatt és ott tüzelt a bizánci
mandulaszemében is. A hajdan oly tartózkodó leány mostanában
csodálatosan beszédes és merész lett. Mintha állandóan édes
mámorban élne. A nyár hevében ragyogó szépséggé érett és a szépsége
előkelő s idegenszerű volt, mint valami exotikus virág.</p>
<p>Egy este megint megszólalt a kőfalon túl a megbeszélt jel, a
tücsökcirpelés.</p>
<p>– Egyedül vagy? – kérdezte susogva a fiatalember.</p>
<p>– Egyedül!</p>
<p>Jani fölmászott a fal tetejére és a másik oldalon fölemelkedett
a leány sötét feje is. Ügyesen, mint a macska, kúszott fölfelé.
Odafönn fészket csináltak maguknak a vadszőlőindák közt és melegen
összebujtak.</p>
<p>– Miféle sapka van a fejeden? És ez az aranyruha? – csodálkozott
Jani.</p>
<p>– Szerb nemzeti ruha… Édesapa hozta Belgrádból… Tetszik?</p>
<p>– Hát Belgrádban járt? – kérdezte meghökkenve a fiatalember.</p>
<p>A leány azonban átsiklott ezen.</p>
<p>– Az utcán nem merem viselni, – mosolyogta, – nagyon föltünő…
Csak itthon…</p>
<p>– Zorka, – mondta Jani, hirtelen támadt enyhe szomorúsággal, –
te olyan szép vagy, olyan nagyon szép… Nem is tudom elhinni, hogy
valaha az enyém légy…</p>
<p>Zorka csendesen mosolyogva támasztotta arcát Jani <span class=
"pagenum"><a name="Page_47" id="Page_47">-47-</a></span> vállára. A
fiú hirtelen magához kapta a keleti Madonna-fejet és szájon
csókolta. Az első csók. De nem telt benne gyönyörűsége, inkább
valami szentségtörő borzongást érzett.</p>
<p>A leány nem adta vissza a csókját, de nem is védekezett.</p>
<p>– Édesapád nemes ember, a szerbek vezére, – mondta Jani.</p>
<p>Zorka egyszerre beszédes lett. Meglátszott rajta, hogy ezt a
dolgot már töviről-hegyire átgondolta.</p>
<p>– Azelőtt édesapa nem adott volna neked, Jani, de most másképp
van… Már nem büszke arra, hogy nemes ember, inkább röstelli, hogy
<i>magyar</i> nemes… Velem nem is törődik, csak a nemzettel, a
szerb nemzettel… Mindig az jár fejében, hogyan lehetne megnyerni a
németeket és az oláhokat? Te most mindent megkaphatnál tőle,
mindent…</p>
<p>Hirtelen elharapta a szót és mosolyogva nézett Jani arcába.</p>
<p>– Zorka, árulót akarsz belőlem csinálni? – kiáltotta Jani, nem
minden színészi páthosz nélkül.</p>
<p>– Mit beszélsz árulásról? Rajacsics és Szuplikácz nem ellenetek,
hanem a magyarok ellen vezetik a népet… Mi közötök nektek a
magyarokhoz? Azok rossz emberek, Isten meg fogja őket verni…</p>
<p>– Mit vétettek neked, Zorka? Mért gyűlölöd a magyarokat?</p>
<p>Hogy föllángolt egyszerre Zorka! És hogy patakzott szép vágású
szájából a gyűlölet!</p>
<p>Óh, a magyarok! Nincs se istenük, se császáruk és minden más
népet ki akarnak irtani… Ha nem volnának magyarok a világon, akkor
a szerbek boldogan és szabadon élhetnének… Azelőtt a török miatt,
most a <span class="pagenum"><a name="Page_48" id=
"Page_48">-48-</a></span> magyar miatt sírnak a szerb anyák… Zorka
régente nem törődött a szerbekkel, de most úgy szerette, oly forró,
édes szánakozással szerette a nemzetét, mint valami nagyon jó és
nagyon boldogtalan kis gyermeket, aki árván és rongyosan bolyong a
világban… És ha arra gondolt, hogy a készülő harcban megint a
magyarok győzhetnének, akkor félelem és kétségbeesés fogta el,
akkor szeretett volna sírni, könyörögni, meghalni…</p>
<p>Jani csodálkozva és némileg elszomorodva hallgatta a leányt.</p>
<p>– Tudod-e, Zorka, – kérdezte aztán, – tudod-e, hogy most sok
ezer magyar nő épp így félti és siratja a maga szerencsétlen
népét?</p>
<p>A leány meghökkenve nézett rá, de aztán hevesen megrázta a
fejét.</p>
<p>– Nem, nem igaz, a magyar nők talán nem is tudnak sírni!
Temesváron láttam magyar nőket, a temesi gróf installációján, azok
négylovas hintón jártak és úgy pöffeszkedtek, mintha istennők
volnának!</p>
<p>Janinak eszébe jutott valami.</p>
<p>– Ha te annyira szereted a szerbjeidet, hogyan lehetnél akkor
német asszonnyá? – kérdezte.</p>
<p>Zorka édes-ravaszul mosolygott, miközben buzgón babrálgatott
Jani kabátgombján.</p>
<p>– Az más. Egészen más. Nálunk a leány nem számít. Csak a fiú
számít.</p>
<p>– Értem. A leány nem számít, azt akár föl is lehet áldozni a
svábnak, ha ebből valami haszon háramlik a nemzeti ügyre.</p>
<p>Zorka találva érezhette magát, mert hirtelen haragra fortyant és
szeliden nyakon ütötte a barátját, aki ezen úgy elkezdett nevetni,
hogy biztosan lefordult volna a falról, ha a leány meg nem kapja
meleg két karjával. <span class="pagenum"><a name="Page_49" id=
"Page_49">-49-</a></span></p>
<p>Egy barnahasu felhő tolakodott a hold elé és Zorka finom szerb
ingvállát kövér esőcseppek kezdték verdesni.</p>
<p>– Gyere a mi kertünkbe, átemellek, megbujhatunk a
cseppkőbarlangban, – susogta Jani, aki kissé becsípett Zorka nedves
hajának illatától.</p>
<p>Nem, a leány nem akart. Mivel azonban még beszédje volt a
fiatalemberrel, fontos beszédje, nemes és gyermekes bizalommal a
lakásukba hívta. Manin sohasem jön haza éjfél előtt, a
cselédleánynak pedig kimenője van…</p>
<p>A sötétben tapogatózva, a saját merészségükön csodálkozva,
mentek a házba. Zorka gyertyát gyujtott és Jani kiváncsian szívta
magába az idegen lakás szagát. Ő itt még sohasem járt, ők
gyermekkoruk óta mindig csak a kertben találkoztak. A nappali szoba
berendezése egészen németes volt, csak a sarokban csillogott az
arany szentkép, az örök mécses fényében. Egy emberöltőn keresztül
minden, ami szerb volt Maninék életében, parányi lánggá zsugorodva
pislogott a szoba sarkában. Nemrégiben csak egy lehellet kellett
volna, hogy örökre vége legyen. De most megint erőre kapott a
keleti tűz és fényével és hevével betöltötte a lelkeket.</p>
<p>– Ülj le, hozok neked dulcsászt, – mondta Zorka.</p>
<p>De aztán egyszerre elhalványodva néztek össze. A folyosón
ajtónyikorgás és hangos beszéd hallatszott. Manin urat, aki
többedmagával megint valami éjjeli köruton volt, az utcán érte és
hazazavarta a nyári zápor. Zorka úgy megijedt, hogy hányni kezdte
magára a keresztet, Jani pedig két ugrással benn termett a sötét
hálószobában, ahol – akár szégyen, akár nem, – bemászott az ágy
alá.</p>
<p>A férfiak – öten-hatan lehettek – bejöttek a nappaliba és miután
a házigazda kiküldte Zorkát, megtelepedtek <span class=
"pagenum"><a name="Page_50" id="Page_50">-50-</a></span> a kerek
asztal körül. Hamarosan visszatértek valami korábbi
beszélgetésükre.</p>
<p>– Hány biztos emberetek van? – kérdezte egy rekedt, mély
basszushang.</p>
<p>– Minden szerb ember biztos, – válaszolt Manin. – Annyi
erőlködéssel, amennyivel a németek ezerkétszáz embert, mi kétezret
is ki tudunk állítani. Fegyverünk azonban most még kevés van.</p>
<p>Megint a basszushang beszélt:</p>
<p>– Fegyver is lesz. Hétfőn megkezdjük a fegyvercsempészést és ha
a fuvarosaid ügyesek, akkor a hét végén lesz kétezer szuronyos
puskád. Addig is tartsátok melegen az embereket. Ha üt az óra,
akkor minden szerbnek ott kell lennie. Aki ingadozik, aki habozik,
az áruló. Van itt egy kis lajstrom, tizennyolc jegyes ember neve
van benne, azokra különösen ügyeljetek.</p>
<p>A basszushang olvasni kezdte a neveket. Damaszkin szolgabíró.
Dániel kanonok. Öreg Hoffer. Azután hét név, a hét svábok neve…
Első Graf Jani!</p>
<p>A fiatalember elpirult az ágy alatt és úgy érezte, hogy
jelentkeznie kellene. Mert ő nem a forradalmárok, hanem Zorka apja
elől bújt az ágy alá.</p>
<p>Manin csendesen mondta:</p>
<p>– Van ezek közt egypár becsületes ember is.</p>
<p>A basszushang dühösen felhördült.</p>
<p>– Mi az: becsületes ember? Ha édesanyám életét fenyegetik, akkor
nem ismerek becsületes embert! A nemzetem élete pedig drágább
nekem, mint édesanyámé!</p>
<p>Néhányan a szerb urak közül tüzesen helyeseltek. Manin azonban
még nem adta meg magát.</p>
<p>– Nem bizonyos, hogy okvetlenül szembe kell kerülnünk a
németekkel. Azok okos emberek. Most ugyan a magyarokhoz szítanak,
de ha azt látják, hogy nagy <span class="pagenum"><a name="Page_51"
id="Page_51">-51-</a></span> erővel jövünk rájuk és ha megértik,
hogy a császár nevében jövünk, akkor meggondolják magukat.</p>
<p>Jani most már tudta, hogy ki legyen a rekedt basszushang
tulajdonosa. Stanimirovics, az odborbiztos. Két vármegyén át
kergették a svábok, tegnap még halálra keresték és most megint itt
ült a városban és nyugodtan szívta kurtaszárú csibukját.</p>
<p>A fiatalemberen hideg szaladt végig. Ez a halál lehellete! Ha
fölfedezik, nem szabadul innen élve.</p>
<p>A sors azonban elnéző kedvében volt. Valaki az urak közül
kinézett az ablakon és jelentette, hogy a zápor elállott. Erre mind
fölkerekedtek és folytatták titokzatos éjjeli körútjukat a
városban.</p>
<p>Zorka sápadt arccal, de mosolyogva osont be a szobába.</p>
<p>– Hál’ Istennek, csakhogy észre nem vettek! Mit beszéltek?</p>
<p>– Semmi különöset. Leginkább az időjárást szidták, – füllentette
Jani.</p>
<p class="center">*</p>
<p>A homokvidékről való fuvarosok ujságolták, hogy az alibunári
dombgerincen, alig néhány mérföldnyire Versectől, katonai tábort
vernek. A határőrvidéki zászlóaljak, mintha csak valami titokzatos
parancsnak engedelmeskednének, egymásután megszöknek a tisztjeik
elől és altisztjeik vezetése alatt Alibunárra marsiroznak, ahol
Koics nemzeti őrnagy viszi a kommandót. Tadics pedig, a hirhedt
martalóc-vezér, furcsa és vad külsejü szerviánus sereget csődít
által a Dunán. Már-már azt hitték, hogy az utolsó török hordával
együtt a Kelet is örökre kivonult a Bánságból, de most ime
visszajött megint Belgrád felől, aranytól csillogó ruhában, mocskos
testtel és vérszomjas lélekkel. <span class="pagenum"><a name=
"Page_52" id="Page_52">-52-</a></span></p>
<p>A verseci templom-utca rossz kövezetén könnyü szekér csörömpölt
végig, a kövér sváb lovakat a Macskakovács hajtotta. Most
rákiáltott Holky doktor.</p>
<p>– Hová, szomszéd?</p>
<p>A korcsmáros megállította fogatát.</p>
<p>– Jőjjön velem, doktor úr. Megnézzük az alibunári rác tábort.
Persze csak messziről.</p>
<p>A doktor volt a város legkiváncsibb embere és az ötlet egészen
föllelkesítette.</p>
<p>– Nagyszerű lesz! De kerüljünk a házam felé, otthon van egy
kitünő messzilátóm, azt magunkkal visszük.</p>
<p>Elmentek a messzilátóért, aztán vidáman trécselve, kellemes
izgalomban kocogtak a határ felé.</p>
<p>Tíz felé megitattak valamelyik faluban és szóba ereszkedtek a
korcsmárossal, de az semmit sem tudott a rácokról. Azt mondta, nem
is fél tőlük, mert ő jól beszél szerbül és az olyan embert nem
bántják.</p>
<p>Kissé álmosan és a vakító napfénytől káprázó szemekkel ügettek
tovább. Egy domboldalon haladtak föl és a doktor éppen egy pacsirta
édes és ostoba csiripelését hallgatta, mikor a Macskakovács ijedten
elvakkantotta magát. Vagy ötven lépésnyire tőlük, öreg nyárfák
árnyékában, egy csapat vörössapkás ember hüsölt.</p>
<p>– A szerviánusok! – kiáltotta a Macskakovács.</p>
<p>Dühös ordítozás hallatszott és két lövés dördült feléjük…</p>
<p>– Vissza, vissza az Istenért! – üvöltötte a doktor.</p>
<p>A kocsi megfordult és vágtatva haladt lefelé a lejtőn. A rácok
elmaradtak mögöttük. De azután valami rettenetes dolog történt. A
kocsi megbillent és a bennülők elsápadva látták, hogy egyik kerekük
kiesett a tengelyből… <span class="pagenum"><a name="Page_53" id=
"Page_53">-53-</a></span></p>
<p>– Hamar, a kereket! – ordította a Macskakovács, mialatt ágaskodó
lovaival vesződött.</p>
<p>A doktor leugrott a kocsiról és a kerék után futott. A
martalócok észrevették a balesetet és hosszú ugrásokban vágtattak
lefelé a lejtőn…</p>
<p>– Hamar, hamar! – kiáltotta vacogó fogakkal a korcsmáros.</p>
<p>Holky valahogyan rendbe hozta a hibát. Ami azután történt, azt
csak az egy Macskakovács szájából tudták meg a verseciek. Ő úgy
mondta el, hogy a lovai, mielőtt a doktor még fölkaphatott volna
melléje, megvadultak a rácok ordítozásától és elragadták a
kocsist.</p>
<p>A kocsi elvágtatott és Holky egyedül állott ott a kavargó
porfelhőben. A következő pillanatban már utólérték üldözői. A
doktornak eszébe jutott, hogy a szerbek nem bántják azt, aki a
nyelvükön szól hozzájuk, azért megemelte a kalapját és nevetve
kiáltotta feléjük: testvérek, testvérek!</p>
<p>Egyik martalóc feléje sujtott a jatagánjával, de ő félreugrott
és tovább is kiáltotta, most már fisztulázó hangon: testvérek,
testvérek! A kövér, szemüveges férfi, aki nevetésre torzult arccal
ugrándozott előttük, olyan furcsa látvány volt, hogy a szerbek mind
elkezdtek hahotázni. Az egyik kacagó ember azután fejbe ütötte a
nevető embert, a másik pedig hahotázva keresztül szúrta. Holky
doktor holtan vágódott el a poros úton.</p>
<p>A Macskakovács később meg tudta fékezni a lovait és lassú
lépésben ment hazáig. A korcsmájában egypár sváb mestert talált még
együtt, azoknak elmondta a kalandját. Nagy hévvel beszélt,
bizonyítgatta, hogy ő nem tehet arról, ami történt, mással is
megeshetett volna. A mesterek végighallgatták, egyikük sem szólt
egy szót sem, aztán mind kiitták a borukat és hazamentek.
<span class="pagenum"><a name="Page_54" id=
"Page_54">-54-</a></span></p>
<p>A korcsmáros az éjjel nem aludt semmit, korán reggel már künn
volt az utcán és akit elfoghatott, azt megállította, hogy elmondja
neki a gyászos ujságot. Most már dühös volt, azt mondta, szeretné
látni, hogy akad-e olyan komisz ember, aki őt vádolni merné, mert ő
nem felelős semmiért, ő nem tehet semmiről, ő egész életében
tisztességes polgár volt. Kiabált, fenyegetődzött, védekezett,
pedig nem is vádolta senki.</p>
<p>Harmadnapra, mikor a nemzetőrök kivonultak a rétre, a
Macskakovács is ott állott a harmadik kompánia jobb szárnyán.
Vadászpuska volt a vállán, rezes kard az oldalán, két nagy pisztoly
az övében. Mindenkinek föltünt, hogy a nagy, erős ember mennyire
összeesett és lefogyott.</p>
<p>Lutz hadnagy végigment a front előtt és a korcsmáros
megszólította.</p>
<p>– Hadnagy úr, tessék a szomszédomnak megparancsolni, hogy álljon
közelebb hozzám. Ő mindig elhúzódik tőlem.</p>
<p>Ezen mindenki csodálkozott, mert a szomszéd ott állott, ahol
állania kellett. Mikor Lutz másodszor is arra jött, a Macskakovács
megint megszólalt:</p>
<p>– Hadnagy úr, ha itt görbe szemmel néznek reám, akkor haza is
mehetek.</p>
<p>– Hát ha gondolja, – vonogatta vállát Lutz.</p>
<p>A nagy, kövér ember lehajtott fővel, tétova léptekkel ballagott
hazafelé. A kardját maga után húzta a porban, olyan furcsa és
szomorú alak volt, mint egy nagy gyermek, akivel a pajtásai nem
akarnak játszani.</p>
<p>Nem is vonult ki többet a nemzetőrökkel. Többnyire otthon ült,
egymagában az elárvult söntésben, mert a mesterek elkerülték a
korcsmáját.</p>
<p class="center">*</p>
<p><span class="pagenum"><a name="Page_55" id=
"Page_55">-55-</a></span></p>
<p>Valamelyik külső utcai parasztház előtt szekér állott meg. A
lovak csupa tajték voltak és egész testükben remegtek, a sváb gazda
pedig, aki egy órával előbb kihajtott a kukoricaföldjére, ott
feküdt a kocsiban, még pedig fej nélkül.</p>
<p>A rákövetkező napokban titokzatosan eltünt emberekről kezdtek
beszélni. Német gazdák kimentek a határba, hogy a földjeik után
nézzenek és sohasem tértek vissza többet.</p>
<p>Azután gyalázatosan megcsonkított holttesteket találtak künn.
Egy asszony félig elszenesedett és két sváb gyermek keresztüllőtt
tetemét…</p>
<p>Mindez olyan volt, mint egy rossz álom. A véres, mocskos és
ostoba középkor visszatért megint, hogy legázolja a jelent. Hát
lehetséges ez? Az emberek eltépelődtek ezen és egyszerre úgy
látták, hogy a megszokott, kedves vidék, a széljárta, világos
bánsági róna, idegen és ellenséges arcot vesz föl. Künn, a szőlők
és a szántóföldek közt, józan déli napfényben, a fogvacogtató
rémület leselkedik.</p>
<p>Láthatatlan kezek kinyitották az ország déli kapuját és
beeresztették a Balkán szellemeit. A császár kapuőrei, a
granicsárok, hivogatták és uszítgatták őket. Egyelőre még az éj
homályában rejtőzködnek, a füzesekben és az árkokban bujkálnak, de
ha elhangzik a parancsszó, akkor fölpattannak és véres zivatart
zúdítanak a városokra.</p>
<p>Ezekben a napokban megmozdultak a verseci szerbek is. Kétezren,
urak és parasztok vegyesen, Manin és Manuel urak vezetése alatt a
városháza elé vonultak. Nagy rendben, komor méltósággal jöttek. Azt
követelték, hogy sorozzák be őket a nemzetőrségbe. Egy hónappal
ezelőtt kötéllel sem lehetett volna szerb nemzetőrt <span class=
"pagenum"><a name="Page_56" id="Page_56">-56-</a></span> fogni,
most egyszerre kétezren is jelentkeztek. Mindenki tudta, hogy az
alibunári fiók-odbor parancsára jöttek. Az ajánlatukat persze nem
fogadták el, de a városban pánik támadt.</p>
<p>Szinte furcsa volt, mikor egyszerre vidám ének harsogott végig a
temesvári utcán. Dettai legények vonultak a városba. Az apáik
otthon meghallották, hogy Versec veszedelemben van és igéretükhöz
híven elküldték a fiúkat. Ezüstgombos ruhát, jó csizmát viseltek és
mindnyájának volt szép vadászpuskája, teli kulacsa, tarisznyája. A
dettaiak gazdag emberek és szeretik, ha ezt mások is tudják.</p>
<p>A Szalvátor-patikus kalauzolta őket és útközben megtanította
őket a hét svábok nótájára:</p>
<div class="poem">
<div class="stanza"><span class="i0">Durch die Au, auf die
Gau,<br /></span> <span class="i0">Ins Land
hinaus…<br /></span></div>
</div>
<p>Másnap megjöttek a szentandrási és a zádorlaki nemzetőrök is,
templomi zászlók alatt. Svábok, de akadt köztük sok oláh is.
Harmadnapra Heim zsidó két század idegenbeszédű, de jól
fölfegyverkezett és kemény tartású embert vezetett a városba. Ezek
magyar zászló alatt jöttek, egyébként pedig vingai bulgárok
voltak.</p>
<p>Az egész délvidéket nyugtalanította Versec és Fehértemplom
sorsa. Föl a Marosig érezni kezdték az emberek, hogy ők
tulajdonképpen összetartoznak és egy szenvedélyes, forró érzelmi
hullám idesodorta ezeket a családapákat, hogy megvédelmezzék
ismeretlen emberek gyermekeit.</p>
<p>A lidércnyomás, amely a német városra nehezedett, végleg
engedett, mikor a temesvári országút megdübörgött vonuló katonák
léptei alatt. A bánsági főkommandó, <span class="pagenum"><a name=
"Page_57" id="Page_57">-57-</a></span> Rukavina báró, császári
csapatokat vetett a városba. Először a Rukavina-bakákat küldte,
aztán magyar huszárokat, végül egy egész cseh ulánus ezredet. A
város teli lett egyenruhás emberekkel, most már a svábok megint
hangosak lettek, a rácváros pedig komor hallgatásba merült.</p>
<p>Rukavina báró, mielőtt erre a lépésre határozta volna magát,
előbb utasításokat kért Bécsből. Onnan megint csak olyasmit mondtak
neki, hogy teljesítse a kötelességét. Se többet, se kevesebbet. A
báró tehát engedelmeskedett a pesti hadügyminiszter parancsának.
Mivel azonban mégsem lehetett tudni, hogy állandó marad-e ez az
egész magyar alkotmány és mivel a rácok mégis csak a császár
nevében jöttek, tehát a báró elhárított magáról minden személyes
felelősséget és meghagyta a verseci csapatok parancsnokának, hogy
cselekedjék a saját szakállára. A báró maga nem szándékozott
kimozdulni az erős temesvári várból, hanem semleges nézője kívánt
lenni a kerekedő harcnak.</p>
<p>A verseci új kommandáns a Schwarzenberg-ulánusok ezredese,
Blomberg báró volt. Ő ugyan nem tartozott a kertelő és töprengő
osztrákok fajtájához. Egészséges, jóétvágyú lovasember volt, a
csizmája sarkáig úr, szerette a magyarokat és nyiltan hirdette,
hogy ha megmozdulnak a szerbek, akkor ő összeaprítja az „egész
csürhét“.</p>
<div class="chapter">
<h2>VI.</h2>
</div>
<p>Minden szombaton alkonyatkor csillogó lámpások bukkantak ki a
házkapukon, hogy imbolygó planétamenetbe verődve, a Konkordia felé
vonuljanak. A lámpások óvatosan lépkedő, fehérharisnyás, escarpinos
női <span class="pagenum"><a name="Page_58" id=
"Page_58">-58-</a></span> lábak előtt világították meg a hepehupás
kövezetet. Mert a szép d’Orsay Maxi gróf, szavahihető hadnagyok
szerint a hadsereg legjobb valcertáncosa, minden szombaton
táncmulatságot rendezett.</p>
<p>A polgárleányok, az akkori bécsi módit utánozva, mind
soktunikás, fehér tüllruhát varrtak maguknak és eleven
virágkoszorút tettek a loknis fejükre. A nyalka tisztek lovagias
meghatottsággal táncoltatták meg a rózsavíztől szagos
ártatlanságokat, akiknek német prüdériája megpuhult a forró és
vérszagú levegőben. Ahány legényember volt a tisztikarban, azt ezen
a nyári farsangon lágy és édes kötelékekkel bogozta magához a
megszeppent város. A zord erkölcsű apák is ravaszul szemet húnytak,
ha Berta vagy Nelli órákig fecsegett-vihogott az ablaka alatt álló
hadnagy úrral, mert úgy érezték, hogy Berta vagy Nelli a
kacérkodásával a haza ügyét szolgálja.</p>
<p>Soha még katonáknak nem volt jobb dolguk, mint akkor a
császáriaknak. A külső utcákban is füstöltek a kémények és a
legénység, mint mondani szokás, borral mosdott és kolbásszal
törülközött.</p>
<p>Hoffer Emilia vőlegénye, Kolonics főhadnagy, a Hoffer-házban
kapott szállást. Már megint jól megfértek az építőmesterrel, mert
Kolonics arra az álláspontra helyezkedett, hogy ő a szerbek ellen
is szívesen harcol, ha ez a parancs. Épp olyan szívesen, mint
harcolt volna, teszem, a magyarok ellen. Egy Kolonicstól már ez is
szép.</p>
<p>Egy másik kvártélyos tisztje is volt a Hoffer-háznak: gróf
d’Orsay Maxi. Az öreg Hofferné eleinte igen bizalmatlanul fogadta a
szép ulánust, akinek grófi rangja már magában véve is furcsa és
gyanus benyomást tett az ő polgári lelkületére. A gróf modora sem
volt éppen megnyugtató, mert állandóan úgy viselkedett, mintha
magánkívül volna örömében, hogy ő is a világon van. Ezt
<span class="pagenum"><a name="Page_59" id=
"Page_59">-59-</a></span> az embert sohasem látták komolynak.
Mindjárt első nap beült a konyhába habot verni, mikor pedig
megtudta, hogy Hoffer Nelli kanári madara megszökött, tüstént
lehúzta a csizmáját és fölmászott a madár után a háztetőre.</p>
<p>A második Hoffer-leány, Nelli, élesnyelvű kis nő volt és közte
és a gróf között hamarosan csípős szócsata kerekedett. A gróf azt
találta mondani, hogy Nellinek olyan feje van, mint egy olasz
pásztorfiúnak, mire a nőiességében megbántott Nelli azzal vágott
vissza, hogy a gróf úr feje őt viszont egy ismerős vasalóasszonyra
emlékezteti.</p>
<p>A gróf ekkor felöltözött parasztasszonynak, betört a
mosókonyhába és mindenáron vasalni akart. Midőn Hofferné ezért
udvariasan, de igen határozott hangon rendreutasította, – „a mi
szerény polgári köreinkben ez nem szokás, kérem alássan“, – a gróf
megcsókolta az öregasszonyt és ezentúl csak mamának szólította.
Kolonics azt mondta róla, hogy bolond, de hozzátette, hogy jó
katona.</p>
<p>Gróf d’Orsaynak volt két kis kutyája, az egyiket Sniknek, a
másikat Snurnak nevezte és volt egy Linda nevű hátaslova, amelynek
sárga szőre úgy fénylett a napon, mint az arany. „Az én családom“,
mondta. Nelli magára vállalta a két kutya gondozását és Linda
számára mindennap kicsent egy darabkát a kulcsra járó cukros
szelencéből. A hálás gróf ezért egy négyszögletű monoklival
ajándékozta meg. Azt mondta, hogy ez bűvös monokli, ha Nelli a
szemére teszi, akkor minden kívánsága teljesül. A leány rögtön
próbára is tette a monokli varázserejét, azt kívánta, hogy a gróf
vessen cigánykereket és d’Orsay az udvar közepén cigánykereket
hányt.</p>
<p>Junius 24-én nagy lakoma volt Hofferéknál. Az építőmester a
születése napját ülte és maga báró Blomberg, <span class=
"pagenum"><a name="Page_60" id="Page_60">-60-</a></span> aki nagy
súlyt vetett a civilek és a katonaság jó egyetértésére, ott ült az
asztalfőn. Az ezredes úr tréfás pohárköszöntőjében „vitéz
bajtársának“ nevezte a nemzetőr-kapitányt. Az ulánus tisztek
ajkukba haraptak, Hoffer pedig elpirult, mert hiszen jól tudta,
hogy a császári urak alapjában véve igen nevetségesnek találják a
bugrisok kardcsörömpölését.</p>
<p>Még asztalnál ültek, mikor váratlanul egy szurtos oláh paraszt
tolakodott be az ebédlőbe. Graf Jani, aki az asztal végén ült,
fölugrott és megölelte az oláht, mert megismerte benne a hét svábok
egyikét, a fehértemplomi Hallert.</p>
<p>Haller az ezredest kereste.</p>
<p>– Fehértemplomból jövök, – jelentette. – A várost körülvették
Stratimirovics emberei, azok lepuskáznak minden németet, akit künn
érnek, azért kellett parasztnak öltöznöm…</p>
<p>Haller elmondta, hogy mi járatban van. Két nappal ezelőtt
Stratimirovics szerb csapatai megjelentek Fehértemplom előtt és
alkudozásba bocsátkoztak Dreyhan császári kommandánssal. Dreyhan
úgy találta, hogy ekkora túlerővel szemben bűnös könnyelműség volna
az ellentállás és ellentmondás nélkül teljesítette a szerbek minden
kívánságát. Átadott nekik három ágyút, vagy kétszáz szuronyos
puskát és harminc mázsa puskaport. A városban állomásozó
granicsárzászlóaljnak pedig, amely föllázadt a tisztjei ellen,
megengedte, hogy fegyveresen Stratimirovics táborába vonuljon. A
fehértemplomi polgárság későn vette észre, hogy elárulták. A svábok
tudták, hogy mi következik a kopasztás után, de nem olyanfajta nép
ez, amely békén várná a kést a torkára. Tegnap gyűlést tartottak a
városházán, ahol nagy izgalmak közepett elhatározták, hogy maguk
veszik kezükbe a város <span class="pagenum"><a name="Page_61" id=
"Page_61">-61-</a></span> védelmét. Vezérükké egy Maderspach Ferenc
nevű császári kapitányt választottak és Maderspach mindjárt
rettenetes energiával ragadta kezébe a kormányt. Félreverette a
harangokat, fegyveres polgárok élén fölkereste Dreyhan őrnagyot és
ráparancsolt, hogy takarodjék ki a városból, azután főbelövetett
néhány renitens granicsárt és kitüzette a magyar zászlót a templom
tornyára. Mikor Haller elhagyta a várost, Maderspachék és
Stratimirovicsék puskával a kezükben néztek farkasszemet…</p>
<p>Blomberg arca elborult, miközben Haller jelentését hallgatta.
Ezeknek a katona uraknak annyira vérükben volt a szubordináció,
hogy semmiképpen sem tudták megérteni Maderspach viselkedését
Dreyhan alezredessel szemben, aki végre is fölebbvalója volt.</p>
<p>A katonai segítséget, amit a fehértemplomiak kértek, Blomberg
báró nem adhatta meg.</p>
<p>– Egy cúgot sem nélkülözhetek, – mondta. – Parancsom van, hogy
küldjek segítséget a déli bányavárosokba és holnap már csak ezer
emberem lesz Versecen. Pedig mindennap várhatjuk az alibunáriak
támadását, akik háromezren vannak, és magában Versec városában is
van kétezer fegyverfogható szerb férfi, aki nyilvánvalóan
összejátszik az alibunáriakkal.</p>
<p>Az ünnepi jókedvnek egyszerre vége lett, Hofferné hiába
kinálgatta a vendégeit, azok már sem enni, sem inni nem
akartak.</p>
<p>Hoffer Tóni és Graf Jani lekísérték Hallert a kapuig, ott magára
hagyták, hogy rá ne tereljék a városban lappangó kémek
figyelmét.</p>
<p>– A viszontlátásig! – mondták a verseciek.</p>
<p>Haller szomorúan rázta a fejét.</p>
<p>– Tízszeres túlerővel állunk szemben… A kutyáknak jó tüzérségük
van és Dreyhan odaajándékozta nekik <span class="pagenum"><a name=
"Page_62" id="Page_62">-62-</a></span> a mi ágyúinkat is… Kolera is
van a városunkban és éhinség fenyeget…</p>
<p>A fehértemplomiak sorsa nagyon aggasztotta a versecieket. Csak
egy ember volt, aki nem vesztette el a jókedvét: gróf d’Orsay. Őt
mostanában a nagy kotillon izgatta, amelyet július elsején a
Konkordiában akart rendezni. El is küldött egy lovas embert
Temesvárra, hogy hozzon onnan kotillon-jelvényeket.</p>
<p>A bál napján, sötét hajnalban, az ezredes alarmot fuvatott és
portyázó útra küldte d’Orsay svadronját. Némi gyalogság is ment az
ulánusokkal. Délig még nem jöttek vissza a katonák és a városban
azt beszélték, hogy a Terézia-csatorna tájékán összetűzés volt.</p>
<p>Délután megjött a gróf legénye Temesvárról és Nelli rögtön
nekilátott és kibontotta a csomagot a kotillon-jelvényekkel. Igen
el volt ragadtatva, mikor legfölül egy arasznyi vörös papirorrot
talált, hozzávaló nagy okuláréval és lószőrbajusszal.</p>
<p>Azután egyszerre patkócsattogás hallatszott föl az udvarról.</p>
<p>– Megjött d’Orsay! – kiáltotta Nelli.</p>
<p>Már attól félt, hogy a bál elmarad…</p>
<p>A leány a nagy papirorral a köténye alatt leszaladt az udvarra.
Egypár fülig poros ulánus foglalatoskodott a paripák körül. Nelli
megsimogatta Linda izzadt nyakát.</p>
<p>– Hol van a gróf úr?</p>
<p>Egyik cseh mogorván az iroda felé mutatott.</p>
<p>Nelli az arcára tette az okulárét az orral és belibbent az iroda
ajtaján. Ott volt Kolonics és még néhány tiszt, valamennyinek az
egyenruhája szürke volt az országút porától.</p>
<p>A gróf is ott volt. Hosszan ott feküdt az ócska bőrdiványon
<span class="pagenum"><a name="Page_63" id=
"Page_63">-63-</a></span> és tágra nyitott szemét az alacsony
plafondra meresztette. A véres haja a homlokába ragadt… Örökké
jókedvű, pisze arcának most nagyon komoly, szinte ünnepies
kifejezése volt.</p>
<p>A fiatal d’Orsay gróf volt az első katonatiszt, aki elesett a
bánsági háborúban.</p>
<p>Künn, a Terézia-csatornán, különös és följegyzésre méltó dolog
történt. Ott három falu van egymás szomszédságában: az oláh
Szentmihály, a magyar Ürményháza és a sváb Zichyfalva. A három falu
népe tüzes és makacs hűséggel szított a magyarsághoz és ezért sokat
kellett szenvedniök az alibunári tábor portyázóitól. Mivel hírét
vették, hogy a szerb sereg döntő támadásra készül ellenük, valami
heroikus őrültségre szánták el magukat: a három falu parasztsága
összefogott és a szentmihályi oláhok vezetése alatt megrohanta az
alibunári katonai tábort. A kaszásaik megmászták a sáncokat és
miután nagy vérfürdőt rendeztek a meglepett granicsárok közt,
megint hazavonultak a falvaikba. De aztán megijedtek a saját
vakmerőségüktől és segítséget kértek Versecről. Mire d’Orsay
ulánusai Szentmihályra értek, már lángokban találták a falut. A
lovasok megugrasztották a fosztogató szerbeket, közbe azonban
d’Orsayt lelőtték a lováról.</p>
<p>Most egyszerre kitünt, hogy a hóbortos grófot mindenki szerette.
Hofferné maga mosta le arcáról a megaludt vért és mivel a gróf
fehér ruhája éppen mosásban volt, halottas ingnek azt a hímzett
mellű inget adta rá, melyet öreg Hoffer viselt az esküvője napján.
Az egész háznép keservesen megsiratta, csak Nelli szeme maradt
száraz. Különben igen eszes leány volt, de most semmiképpen sem
tudta megérteni, hogy mi történt és nem is tudta, hogyan kell
viselkednie.</p>
<p>Bár rettenetesen fáradt volt, nem tudott aludni az <span class=
"pagenum"><a name="Page_64" id="Page_64">-64-</a></span> éjjel.
Nyitott szemmel feküdt ágyában és a négyszögletű monoklival
babrálgatott, amelyet egy idő óta – maga sem tudta, hogy miért, – a
keblén viselt.</p>
<p>Éjfél után nem volt már maradása az ágyban. Fölkelt és miközben
Emilia csendes lélegzetét figyelte, óvatosan felöltözött és nesz
nélkül leosont az udvarra. A lépcsőházban két halkan vinyogó kis
árnyék szegődött hozzá: Snik és Snur, a gróf elárvult kutyái. Az
iroda ablakából világosság szűrődött a sötét udvarra, Nelli nem
mert oda benyitni, mert tudta, hogy ulánus altisztek virrasztanak a
halott mellett és azok előtt szégyelte magát.</p>
<p>Az istállóba ment. A lovak csendesen abrakoltak az istállólámpás
gyér fénye mellett, csak az egy Linda fordította fejét az ajtó
felé. Mintha várta volna Nelli látogatását. A legények mély
parasztálmukat aludták. A leány odament a lóhoz és átölelte nyakát.
És amint arcán érezte az állat meleg, selymes szőrét, valami
végtelenül fájdalmas és mégis kimondhatatlanul édes ellágyulást
érzett, valami forró, nagy szánakozást és ekkor elkezdett
keservesen sírni.</p>
<p class="center">*</p>
<p>Mikor a tisztek d’Orsay temetéséhez gyülekeztek, Nelli, az
édesanyja nagy rémületére, hirtelen kivált testvérei csapatjából és
az izgalomtól hófehér arccal odalépett báró Blomberg elé.</p>
<p>– Ezredes úr, – mondta hebegve és összekulcsolt kezekkel, –
ezredes úr, Snik és Snur most árvák…</p>
<p>A következő pillanatban vérvörös lett az arca, mert úgy érezte,
hogy valami ostobaságot mondott.</p>
<p>– Ezredes úr, a gróf úr kutyáinak most nincs gazdájuk. És mivel
eddig is én gondoztam őket és ha az ezredes <span class=
"pagenum"><a name="Page_65" id="Page_65">-65-</a></span> úrnak
nincs kifogása ellene és ha megbíznék bennem…</p>
<p>Blomberg megértette, hogy mit akar Nelli.</p>
<p>– Snik és Snur az önéi, Nelli kisasszony.</p>
<div class="chapter">
<h2>VI.</h2>
</div>
<p>Június tizenegyedikén korán reggel a kis Hoffer Gyuri katonai
dobbal a hátán ballagott végig a Pancsovai-utcán. Vukovics
kormánybiztos nem feledkezett meg igéretéről és egy szép
pirosfehérzöldre festett dobot küldött neki Temesvárról, egy igazi,
nagy katonadobot. A fiú azóta reggeltől estig dobolt az apai ház
udvarán és ha az asszonyok már nagyon ráúntak, akkor kikergették a
rétre. Most is éppen ilyen járatban volt.</p>
<p>Útközben egypár magyar katonával találkozott, akik lószőrforgót
viseltek a csákójukon. Tüzérek voltak, a magyar kormány Aradról
küldte őket, hogy kioktassák a nemzetőröket. Az ifjú honvéd
hadseregnek ők voltak Versecen első képviselői. A tüzérek
megállították a kis dobost és szóba ereszkedtek vele.</p>
<p>Egyszerre egy ordítozó ember jött velük szemben. Szaladva jött a
szekér-úton, puskát tartott a kezében és kipirult arccal
kiáltotta:</p>
<p>– Jönnek, jönnek!</p>
<p>A fekete veszedelem, amely hetek óta ott kóválygott a levegőben,
ezen a napsütéses nyári reggelen lezuhant a város nyakába. Az
alibunári sereg a város határában állott.</p>
<p>Hoffer Gyuri sarkon fordult, a piac felé szaladt és útközben a
riadót verte. Egyik ember átvette a másiktól a kiáltást: Jönnek,
jönnek! A harangok megkondultak, <span class="pagenum"><a name=
"Page_66" id="Page_66">-66-</a></span> trombiták harsogtak és az
utcák megteltek magukból kikelt emberekkel. Odakünn, a vámnál,
azalatt két szál elkeseredett sváb lövöldözött a szerb
előőrsökre.</p>
<p>Blomberg ezredes a <i>Két pisztoly</i> előtt szállott nyeregbe.
Előbb azonban új fehér keztyűt húzott. Igen nyugodtan, szinte
jókedvűen adta ki parancsait. Az Esterházy huszárai és a dsidások
sebes ügetve indultak a vám felé, őket követték rohamlépésben a
Rukavina-bakák és a vidéki nemzetőrök. A verseciek közül csak két
kompániát vitt magával az ezredes, négy század a városban maradt,
hogy előre megállapított terv szerint megszállja a rácváros némely
pontjait.</p>
<p>Mikor Blomberg ezredes megsarkantyúzta a szürkéjét, odaszólt
Kolonics főhadnagynak, aki mint adjutáns trapolt mellette:</p>
<p>– Tulajdonképpen nem kellemes dolog így verekedni. Háromszoros
túlerővel állunk szemben, a hátunk mögött pedig kétezer verseci
szerb csikorgatja a fogát.</p>
<p>Azzal szivarra gyujtott és egy condottiere-mosollyal vállat
vont.</p>
<p>– Hát hiszen majd meglássuk…</p>
<p>A szerb városra halálos csend borult. Ajtók, ablakok mindenütt
zárva voltak. De a néma falakon keresztül is szinte érezni lehetett
a rettenetes, feszült várakozást, amely az emberek idegeit
gyötörte.</p>
<p>Manin, aki az Uri-utcában lakott csupa német szomszéd között,
nyugtalan léptekkel rótta a szobákat. Zorka már egy órája ott
térdepelt Szent Száva képe előtt és izzó, követelődző áhitattal
imádkozott a győzelemért. A nappali szoba kerek asztalán ott feküdt
a töltött puska, mert Manin arra is gondolt, hogy a feldühödött
svábok megrohanhatnák a házát. Olykor odalépett az ablakhoz és a
függöny mögé lapulva figyelte, hogy mit beszélnek <span class=
"pagenum"><a name="Page_67" id="Page_67">-67-</a></span> a ház
előtt ácsorgó emberek. Most egy sebesült lippai bolgár ment el
ablaka alatt. A karját keresztül lőtték, de a kövérkés ember szinte
lángolt a dühös harci kedvtől.</p>
<p>– Minden jól megy! – rikoltotta. – A rácoknak hat ágyújok van,
nekünk csak kettő, de az aradi tüzérek remekelnek és első két
lövésükkel már megnyomorítottak két rác ágyút. Minden jól megy!</p>
<p>Manin megkapaszkodott a függönyben; szédülést érzett…
Megengedheti Isten, hogy a szerb zászló elbukjék?</p>
<p>Később nagy riadalom támadt az utcán. Vészes híreket hoztak és a
fölizgatott nép mindent elhitt. A miéink hátrálnak és a szerbek már
a városban vannak! Nem lehet bírni a szerviánusokkal, azok úgy
harcolnak mint az ördögök.</p>
<p>Manin valami édes melegséget érzett a szíve körül. Oh, hát van
Isten!</p>
<p>Az idő rettenetes lomhán telt. Tizenegy óra felé közeledő
trombitaharsogást hallott. Egy ulánus-trombitás ügetett végig az
utcán. Olykor megállott és hangosan kiáltozott valamit. Most már
olyan közel volt, hogy Manin megérthette szavát.</p>
<p>– Az ezredes úr parancsolja, hogy minden puskás ember siessen ki
a csatatérre! A kaszások maradjanak a helyükön, de minden puskás
ember siessen ki!</p>
<p>Maninnak már a foga is vacogott a nagy izgalomtól… Most van a
döntés órája! Lehet, hogy az az egypárszáz puska, amely még a
városban van, megfordítja a csata sorsát! És akkor a szerb nemzet
zászlóját, amely oly dicsőségesen emelkedett a Bánát fölé, megint
mocsokba tiporják… Hát egyetlen elszánt szerb sem akad ebben a
városban, aki betömné ennek az átkozott lovasembernek a száját?
<span class="pagenum"><a name="Page_68" id=
"Page_68">-68-</a></span></p>
<p>A dsidás most a háza előtt fújta a trombitáját. Manin kezébe
vette a puskáját, az ablakhoz lépett és célba vette a katonát. A
lövés eldördült. A katona csodálkozó arccal fordult az ablak felé,
de aztán előre ösztökélte lovát, amely most már erősen sántított. A
cseh sértetlen maradt, a golyó csak a lovát sebesítette meg. Két
házzal odébb a dsidás, mintha nem is ember, hanem masina volna, már
újból belefújt a trombitájába.</p>
<p>Manin a halálra rémült leányához lépett.</p>
<p>– Most imádkozzunk, Zorka! Mert ha ma nem győznek a mieink,
akkor nekünk végünk van!</p>
<p>S azzal letérdepelt a leányával Szent Száva képe előtt.</p>
<p>Néhány perc mulva azonban megint fölkelt és az ablakhoz sietett.
Kivül futó emberek lába alatt döngött a föld. Nemzetőrök voltak,
akik a csatába siettek. A dühösen rohanó embergomalyagban
megismerte öreg Hoffer galambősz fejét, Graf Jani kipirult arcát és
a kis Gyurit, aki futásközben is verte a dobját.</p>
<p>Mire Hofferék kiértek a város elé, a csata sorsa jóformán már el
is dőlt. Esterházy grófnak akkorára már sikerült megkerülnie az
ellenséget, a huszárai dühös ordítozással támadták hátba és vad
rohamukkal megbontották és elsöpörték a rácok hadi rendjét. Koics
őrnagy granicsárjai hátrálni kezdtek, Tadics szerviánusai közt
pedig, midőn a svábok szuronyszegezve rohanták meg őket, váratlanul
pánik támadt és eszük nélkül megfutottak. Ami azután következett,
az már csak gyilkos embervadászat volt, végig a szántóföldeken.</p>
<p>Graf Jani, aki az üldözés hevében egy kukoricaföldre tévedt,
egyszerre egy skárlátruhás szerviánussal találta magát szemben.
Rásütötte a pisztolyát, de nem találta el. Ekkor a rác fogta rá a
fegyverét. Mielőtt azonban <span class="pagenum"><a name="Page_69"
id="Page_69">-69-</a></span> lőtt volna, hirtelen megtántorodott és
hátra vágódott: valaki fejjel a két lába közé szaladt és
fölfordította. Graf a kardja hegyével megérintette a földön fekvő
ember torkát, az pedig fölemelte üres két kezét:</p>
<p>– Ne bántson, megadom magamat! – hörögte.</p>
<p>Jani most ismerte csak meg foglyát: Stanimirovics volt, az
odborbiztos.</p>
<p>Az életmentője pedig, aki a nagy rácot a verekedő suhancok egy
bevált fogásával földre terítette, a kis Gyuri volt.</p>
<p>A békés kis város megtelt győzelmi mámorral. A verseciek
mindössze huszonegy embert veszítettek, négyet a sorkatonaságból és
tizenhét nemzetőrt, a szerbek közül azonban háromszázötvenen
feküdtek künn a földeken. Tadics, a szerbiai martalócok rettegett
vezére is elesett. A győzők százhetven rabot hajtottak a városba.
Rabbá lett Stanimirovics és rabbá maga Koics őrnagy is, az
alibunári tábor parancsnoka. Három zászlót, négy ágyút és néhány
puskaporos szekeret is zsákmányoltak.</p>
<p>Az utcára csődülő nép kíváncsian nézte a foglyokat. A
szerviánusok – százhúszan voltak, – sötét arccal botorkáltak a
szuronyok közt. Ijesztően marcona alakok voltak köztük, most
azonban a cifra keleti ruhájukban szomorú, szegény emberek
benyomását tették, akik nem igen tudják, hogyan kerültek ebbe az
idegen városba.</p>
<p>Másnap hosszú szekérsor kocogott Temesvár felé. A szekereken
együtt ültek azok, akiknek ezen a napon legtöbb okuk volt a
szomorkodásra és a vígságra: a szerb hadifoglyok és a verseci
nemzetőrök ifjúsága. A rabokat ajándékul vitték a temesvári
császári főkommandónak, részint tiszteletből, részint okos
számításból, mivel Versecen nem igen tudtak volna mit kezdeni ezzel
a százhetven nagyétű martalóccal. <span class="pagenum"><a name=
"Page_70" id="Page_70">-70-</a></span></p>
<p>A temesvári bürgerek a cilinderüket lengették a verseciek felé,
a krinolinos hölgyek pedig virágokkal dobálták őket. Mert a finnyás
és az unalomig tiszta német városban, amely szerette, ha
Kis-Bécsnek nevezik, az öregebb emberek ugyan mind kemény
feketesárgák voltak, de az ifjúság magyar érzelmü volt. A vár
háromszoros sáncövén belül a megkoppasztott nimbusu balkáni sasok
már kissé komikus benyomást tettek a bevonulás alkalmával.</p>
<p>A városi tanács különben megvendégelte a svábokat és a lakomán
megjelent a szép Csernovics is, a temesi gróf és sárgakeztyűs
kezével végigparolázott a nemzetőrtisztekkel.</p>
<p>Vukovics Sebő kormánybiztos olyan volt, mintha sok bort ivott
volna, ő megölelte és megcsókolta Graf Janit és azt mondta:</p>
<p>– Sok ilyen svábot a hazának!</p>
<p>Mire Graf Jani merész bókkal válaszolt:</p>
<p>– Mi pedig sok ilyen rácot kivánunk, amilyen a tekintetes
alispán úr!</p>
<p>Az általános lelkesedés megihlette a császári tiszteket is. Egy
gyilkos horda megtámadott egy német várost és a császári katonaság
meg a lojális polgárság viribus unitis visszaverte őket; ez végre
tiszta munka volt, amely ellen a bécsieknek nem lehetett kifogásuk.
A tiszt urak jóindulatú elismerést mutattak, amilyen a hadi virtus
nagybérlőihez illik, ha szóba ereszkednek az iparkodó kisbérlőkkel,
báró Rukavina főparancsnok pedig újabb két darab hat-hat fontos
ágyút, hétszázötven karabélyt és kétszáz kapszlis puskát
utalványozott ki a versecieknek, „nehogy kénytelenek legyenek
császárukat és hazájukat a békés munka eszközeivel megvédeni“. Ő
excellenciája <span class="pagenum"><a name="Page_71" id=
"Page_71">-71-</a></span> ugyanis tudta, hogy a verseci nemzetőrség
kétharmada még mindig csak kaszás had.</p>
<p>A verseci legények szekereikbe pakkolták a fegyvereket, a
kalapjukat meg a lószerszámot fölbokrétázták a temesvári dámák
virágaival, azután szilaj jókedvükben dalolva és lövöldözve
hazafelé trapoltak a zöldelő nádasok között.</p>
<p>Jó volt sietniök, mert különben megeshetett volna, hogy a
főkommandó megint elszedi tőlük a fegyvereket. Báró Rukavina
ugyanis másnap, midőn véletlenül keresztül ment a parádés termén,
megint megnézte a hadizászlókat, amelyeket a verseciek ragadtak el
a szerbektől és ekkor a tekintete megakadt egy kétfejű sason. A
három zászló közül kettő szerb trikolór volt, cirilbetűs
felírással, a harmadik azonban fekete-sárga császári standár.</p>
<p>Ő excellenciája most már érdeklődni kezdett a fogoly főtisztek
sorsa iránt és megtudta, hogy az alibunári sereg két vezérét, Koics
őrnagyot és Stanimirovics odborbiztost a vármegyei statáriális
bíróság már kihallgatta, mint hazaárulókat elítélte, sőt már fel is
akaszttatta a megyeház udvarán.</p>
<p>Különös volt, hogy a két szerencsétlen a siralomházban nem a
magyarokat, hanem az osztrákokat átkozta. Azt hajtogatták, hogy a
császáriak megcsalták őket.</p>
<p>Báró Rukavina ezekután sejteni kezdte, hogy a verseci csata még
sem volt olyan tiszta munka…</p>
<p class="center">*</p>
<p>Időközben Blomberg ezredes, a verseci győző, ugyancsak megutálta
frissen szedett babérait. A rabtranszport indulása után a falvakban
portyázó huszárok elcsíptek és az ezredes elé hajtottak egy bujdosó
szerviánust. A <span class="pagenum"><a name="Page_72" id=
"Page_72">-72-</a></span> fogoly azt állította, hogy hadi titkokat
tud, de azokat egyedül csak báró Blombergnek hajlandó elárulni.</p>
<p>Midőn a báró a Két pisztolyban levő szállásán négyszemközt
maradt a megkötözött martalóccal, ez bécsi kedélyességgel
köszöntötte:</p>
<p>– Szervusz Blomberg!</p>
<p>Az ezredes az aranyfejű botja után kapott, amelytől annyira
rettegtek az ulánusai, de amint a szurtos fickó szeme közé nézett,
egyszerre elhalványodott.</p>
<p>– Az Istenért, Berti, csak nem te vagy?</p>
<p>– De bizony én vagyok!</p>
<p>A pirosfezes, törökplundrás szerviánus gróf Nugent Albert volt,
tavaly még a bécsi udvari bálok délceg előtáncosa, mostanában
Jellachich bán segédtisztje.</p>
<p>– Gratulálok a győzelemhez, – mondta kesernyésen a gróf. –
Igazán pompásan csináltátok. Mária Terézia-rendet azonban aligha
fogsz ezért kapni.</p>
<p>Az ezredes még mindig nem hitt a szemének.</p>
<p>– Ember, hogyan kerülsz te ebbe a ruhába?</p>
<p>– Ne szóld le a gunyámat, akármilyen furcsa is, ez most a
legelőbbkelő ruha: a császár uniformisa.</p>
<p>Blomberg a két keze közé fogta a fejét.</p>
<p>– Jézus Mária, ebbe bele lehet bolondulni! Mit csináljak most
már veled, te szerencsétlen?</p>
<p>Nugent vállat vont.</p>
<p>– Attól függ, hogy kinek a katonája vagy. Ha Kossuthé, akkor
ajánlom, hogy lövess főbe haladéktalanul… Ha azonban még mindig a
császár katonája vagy, akkor oldozd meg a kötelékeimet, mert nagyon
fáj a karom.</p>
<p>Az ezredes fölvett az asztalról egy ezüst jatagánt – ezt a
fegyvert tegnap még Tadics vajda viselte övében – és
megszabadította Nugent-t a kötelékeitől. <span class=
"pagenum"><a name="Page_73" id="Page_73">-73-</a></span></p>
<p>A gróf első dolga volt, hogy szivart kért.</p>
<p>– Mi most abban a bolond helyzetben vagyunk, hogy ellenségekként
állunk szemben egymással, – mondta, miközben rágyujtott, – és a
legbolondabb a dologban az, hogy mind a ketten a császárt
szolgáljuk.</p>
<p>Blomberg dühösen vágta a sarokba az ezüst jatagánt.</p>
<p>– Én ezt az egész dolgot nem értem és nem is akarom érteni, –
morogta. – Mondják meg nekem, hogy hol van a császár tábora és én
odamegyek és cafatokra vágatom magamat az én uramért. De
álarcosbált én nem játszom és rébuszokat én nem oldok meg.</p>
<p>Nugent az ezredes vállára tette a kezét.</p>
<p>– Szegény öregem, – mondta – most egy császári trónus, a
Habsburgok trónusának megmentéséről van szó, ennek a kedvéért
többet is kell reszkiroznod, mint álarcosbált játszani és
rébuszokat megoldani… Azt kérdezed tőlem, hogy hol a császár
tábora? Sehol és mindenütt. A császárhűség ma a hegyekben és az
erdőkben lappang, a vadak és az emberevők között bujdosik… Bécsben,
Pesten, Olaszországban a demokraták az urak. A nép megbolondult és
inkább hallgat egy csomó obszkurus szájhősre, mint koronás urára.
És mi nem gázolhatjuk el ezt a bandát, mert ma még az ő kezében a
hatalom. De ez nem tart már sokáig! A köd szét fog oszlani és mink,
akik most egymásra lövöldözünk, megint egy zászló alatt fogunk
harcolni: a császári zászló alatt.</p>
<p>– Köd, köd! – ismételgette Blomberg leverten. – Most még
kevésbbé tudom, hogy hová kell mennem, mit kell tennem.</p>
<p>– Maradj a helyeden és tartsd szárazon a puskaporodat. Egy hét
mulva, vagy egy hónap mulva talán <span class="pagenum"><a name=
"Page_74" id="Page_74">-74-</a></span> már levetjük az álarcot és
akkor egymásra fognak ismerni, akik összetartoznak.</p>
<p>– És ha közbe megint megtámadnak ezek a szerencsétlen rácok?</p>
<p>– Akkor védd meg a bőrödet, hogy gyanút ne fogjon a magyar
kormány. Tovább azonban ne menj, egy lépéssel se tovább, mint
okvetetlenül szükséges. A fő az, hogy időt nyerjünk.</p>
<p>– De hiszen ez förtelmes! Most már tudom, hogy a szerbek a
császár emberei és azért alkalomadtán mégis kartácsokkal lövessem
őket?</p>
<p>Nugent a vállát vonogatta.</p>
<p>– Ez bizony szomorú, de elkerülhetetlen. A nagy ügy áldozatokat
kiván. Én csak két komoly és szent dolgot ismerek ezen a világon: a
vallásom és a császárom. Ami azon kívül van, arra fütyülök. A
császárom koronája mindennel fölér, százezer ember életével is.</p>
<p>– Százezer jóhiszemű, ártatlan ember életével is?</p>
<p>– Aki háborúban elesik, az mind jóhiszemű és ártatlan ember.</p>
<p>Az ezredes tépelődve járt fel-alá.</p>
<p>– Ebbe bele lehet bolondulni. A vérengző rablók a császár
emberei. Ez a békés, derék nép pedig, amely egyebet nem tesz, mint
a maga tűzhelyét védeni, ez a nép rebellis.</p>
<p>Nugent elgondolkozva nézte a szoba mennyezetét. Aztán hirtelen
eldobta a szivarját.</p>
<p>– Barátom, mi katonák vagyunk, nem filozófusok! Hát ne is
filozofáljunk! A történelem géniusza olykor megengedi magának azt a
tréfát, hogy fejetetejére állítja a világot. Erről mi nem tehetünk.
Nekünk úgy kell fordulnunk, hogy mindig a talpunkon álljunk. Ezt
mindenki úgy csinálja, ahogyan tudja. Én nem segíthetek rajtad,
<span class="pagenum"><a name="Page_75" id=
"Page_75">-75-</a></span> csak egy jó tanács erejéig: vigyázz, hogy
Kossuthék bele ne ugrassanak olyan mélységekbe, ahonnan lehetetlen
visszatérned.</p>
<p>Egy órával később gróf Nugent – most már polgári ruhában és egy
rác fuvaros szekerén ülve, – elhagyta megint a várost.</p>
<p class="center">*</p>
<p>Manin úr azalatt a nagy izgalomtól betegen ült a lakásán. Egyre
várta a katonai őrjáratot, amely a kaszárnyába fogja vinni. Midőn
azonban harminchat óra is elmult már a merénylet óta és még sem
törődött vele senki, némileg megnyugodott és este rendes időben
aludni ment. Azzal vígasztalta magát, hogy a nagy események
elterelték róla a figyelmet. Amit ő tett, az nem is volt olyan nagy
dolog. Ha megfizeti a ló árát és még vagy tíz forint borravalót ad
a trombitásnak, akkor minden rendben lesz.</p>
<p>Egyszerre fölriadt álmából. Azt álmodta, hogy a város fekete
bikája óriás bikacsordát vezet a háza ellen. A megvadult
szörnyetegek leeresztett fejjel, irtóztató erővel rohanják meg a
kapuját… Az ablakok alatt pedig a szarvak egész erdeje várakozik és
készülődik…</p>
<p>Manin fölriadt és megkönnyebbülten sóhajtott föl: óh, hiszen
csak álom volt! De mi az? Most is hallja a bikák dühös bömbölését,
a háza most is megremeg rohamuknak szilaj erejétől… Pedig ébren
van!</p>
<p>Kiugrott ágyából és remegő kézzel kapta magára virágos
hálóköntösét… Az ablak faredőnyein keresztül kilátott az utcára: az
egész úri-utca feketéllett és hullámzott az emberektől. Kaszás,
vasvillás sváblegények voltak, de sok ulánus és cserepár is
ordítozott a tömegben. A kapun baltás emberek dolgoztak fáklyafény
mellett és <span class="pagenum"><a name="Page_76" id=
"Page_76">-76-</a></span> egy fehérfrakkos katonatiszt vezette és
irányította az ostromot. Manin megismerte Lutz hadnagy fakó
arcát.</p>
<p>– Ez a halál! – mondta magában a szolgabíró. Azzal fölkapta ágya
mellől a puskáját és kirohant az udvarra. Nagy recsegve-ropogva
éppen akkor szakadt be a kapu… Manin keresztül bukott a hátsó
kerítésen, miközben elvesztette a két papucsát. Mezítláb surrant
végig a Grafék sötét kertjén. Megint kerítés rekesztette el az
útját. Ezen is keresztül mászott.</p>
<p>Most már a plébánia kertjében volt. Ha innen ki tudna jutni az
utcára, akkor talán a rácvárosba menekülhetne, ahol megvédelmeznék
a vérei…</p>
<p>A kőfalhoz közeledett, de aztán rémülten tántorodott vissza. A
falon fekete emberfejek bukkantak föl, majd emberek ugráltak be a
kertbe. A vadászat lázában rikoltozó hangok és rohanó lábak
dobogása verte föl a kis kert csendjét… A szőlőfal rostélyán vörös
tűzfény táncolt végig…</p>
<p>– Itt kell lennie a kutyának, itt kell lennie!</p>
<p>Valaki puskatussal széthajtotta a lombos málnabokrokat és az
árnyékban guggoló Manin rémült tekintete találkozott Lutz hadnagy
izzó szemével.</p>
<p>– Hadnagy úr… – könyörögte Manin.</p>
<p>Egymásután két lövés dördült el és Manin szó nélkül elnyult a
bokrok közt. A virágos hálóköntösén gyorsan szivárgó fekete folt
terjedt szét.</p>
<p>A nép azalatt beözönlött Manin házába és mindent összerombolt.
Fölmásztak a háztetőre is, ahol a vörös fáklyafényben dühös
majmokként garázdálkodtak és reggelig tartó szívós munkával
sikerült a házat üres és csonka rommá változtatniok.</p>
<p class="center">*</p>
<p>A nagyobbik Graf fiúnak, Mihálynak, reggel valami <span class=
"pagenum"><a name="Page_77" id="Page_77">-77-</a></span> dolga
akadt a hátsó kertben és igen elcsodálkozott, mikor a
cseppkőbarlang kőnimfája mellett egy másik márványalakot is látott.
Zorka volt, Manin Zorka. Egy ingben volt szegény és ájultan feküdt
ott. Sohasem tudódott ki, hogyan jutott oda. Mihály a karjára vette
és bevitte édesanyjának, aki rögtön ágyba fektette és élesztgetni
kezdte.</p>
<p>Estére megjött Graf Jani Temesvárról. Ő már az utcán hallotta,
hogy Manin szomszédot megölték.</p>
<p>– Hol van Zorka? – kérdezte a házba lépve.</p>
<p>– A zöld szobában, – mondta édesanyja.</p>
<p>Mivel senki sem tartotta vissza, Jani besietett a zöld
szobába.</p>
<p>Zorka teljesen felöltözötten ott kuporodott egy kis zsámolyon,
hófehér arcát a falnak fordította, a karcsú teste szabályos
időközökben előre-hátra ringott, mint az óra ingája, közbe a keleti
siratóasszonyok vontatott éneklő hangján mindig csak ezt
ismételgette: Apa – jaj, apa!</p>
<p>Jani megrettenve és elszomorodva nézte a leányt.
Kimondhatatlanul sajnálta és meg volt róla győződve, hogy ennek a
látványnak gyötrelmét ősz hajjal is érezni fogja még.
Megszólította, könyörgő és alázatos hangon, de Zorka nem vett róla
tudomást. Mikor pedig megfogta a kezét, a leány egész testében
remegni kezdett, majd hirtelen fölemelkedett és az alvajáró
bizonytalan és makacs lépteivel kiment az udvarra, ki az utcára és
megindult a nagytér felé. Közbe pedig egyre hallatta rettenetes
üvöltő panaszát: apa – jaj, apa, – Jani mellette futott, beszélt
hozzá, rimánkodott neki, de megérinteni már nem merte.</p>
<p>A piac tulsó végén rozsdavörös nagy ház állott. Zorka belépett a
kapuján. Vissza sem nézett Janira, aki megállott a küszöbön. A ház
Manuelé volt, a szerbek másik vezéréé. <span class=
"pagenum"><a name="Page_78" id="Page_78">-78-</a></span></p>
<div class="chapter">
<h2>VIII.</h2>
</div>
<p>Báró Blomberget, ha kitette lábát az utcára, kalapjukat lengető,
ragyogó arcú, hangos emberek vették körül. A nehezen melegedő
svábok most lobogó lánggal égtek és ez a tűz megvilágította a
„verseci győző“ útját.</p>
<p>Az öreg Hoffer valami furcsa dolgot mondott:</p>
<p>– A báró úr nemcsak az alibunári rácokat, hanem a verseci
németeket is legyőzte.</p>
<p>– Hogy-hogy a németeket? – csodálkozott az ezredes.</p>
<p>– Az alibunáriak a császár nevében gyilkoltak és raboltak… Ettől
nagyon megfájdult embereink szíve, mert a sváb a császárjában
mindenekelőtt a gyermekei és a vagyona védelmezőjét látja. A
svábjaink már kezdtek megvadulni… De most megint a császárra
esküsznek.</p>
<p>Az ezredes szigoru redőkbe vonta homlokát.</p>
<p>– Én nem ismerem a föltételes császárhűséget.</p>
<p>Hoffer csendesen bólintott galambősz fejével.</p>
<p>– Persze, persze. De nehéz azt kívánni tőlünk, hogy kivetkőzzünk
emberi természetünkből.</p>
<p>Nap-nap után vidéki parasztküldöttségek jöttek Versecre, távoli
granicsárfészkekből való ködmönösek, akik olykor megkötözött szerb
izgatókat is hajtottak az ezredes elé. Azok hírül hozták, hogy az
alibunári sereg szétoszlott és eltünt a föld színéről, táborhelyén
már csak kóbor kutyák marakodnak. És Fehértemplom alól is
elkotródott az ellenség egy éjjel. A granicsár kompánia, amely
annak idején föllázadt és kivonult Fehértemplomból, most le akarta
tenni a fegyvert Blomberg előtt.</p>
<p>A délszláv vér mámoros föllángolása megint véget ért.
<span class="pagenum"><a name="Page_79" id=
"Page_79">-79-</a></span> A verseci csata után a nagy fényből és a
nagy forróságból semmi sem maradt vissza a szívekben, csak a
gyűlölet hideg és fekete pernyéje.</p>
<p>Mindenfelől hívták, biztatták, sürgették a verseci sereget, hogy
vonuljon le a határőrvidékre és tiporja el a lázadás utolsó
zsarátnokát.</p>
<p>Végül is nyeregbe kellett ülnie Blomberg ezredesnek. Csak a cseh
ulánusokat és a Zsivkovics-féle cserepárokat vitte magával, a
Rukavina-bakákat, akiknek sváb tisztjei telve voltak harci kedvvel,
továbbá a magyar huszárságot, amely rettenetesen gyűlölte a
rácokat, otthon hagyta, a nemzetőröknek pedig megtiltotta, hogy
kimozduljanak a városból.</p>
<p>A hírek, amelyek a büntető expedició útjáról érkeztek,
forrongásba hozták a verseciek vérét. Osztrák copf! – kiáltották a
Konkordia elkeseredett törzsvendégei, akik egy hét óta mind nagy
stratégákká lettek.</p>
<p>A jó svábok azt várták, hogy a kommandáns mennydörgő
istenitéletként fog végigrobogni a lázadó tartományon, Blomberg
báró pedig kétségbeejtő lassúsággal, orrával a mappákat túrva,
fölösleges hadmozdulatokkal és túlzott óvatossági rendszabályokkal
ölve az időt, vonult le a Dunához. Aki ellenség lappangott a
falvakban, az csigapostán is elmenekülhetett előle. A
magyarérzelműek ujjongó hódolatát hidegen és szárazon elhárította
magától.</p>
<p>Az egész expedició olyan furcsa benyomást tett, mintha nem is
katonaság, hanem a lovasított osztrák bürokrácia tartana körmenetet
a határon. Ezek a masinaemberek valami értelmetlen ritus szabályai
szerint beszélnek és mozognak és nem vesznek tudomást arról, ami
körülöttük történik. A szívük talán cserzett bőrből való, a
koponyájuk pedig rubrikás papirossal van teli zsúfolva.</p>
<p>Blomberg ezredes portyázó útjának az lett eredménye,
<span class="pagenum"><a name="Page_80" id=
"Page_80">-80-</a></span> hogy az örökké végletekben kalandozó
szerb fantázia újra áttüzesedett a hittől és a reménységtől.</p>
<p>– A császár mégis velünk van! – susogták egymás fülébe a boldog
titkot. – Velünk van és nem engedi meg, hogy a katonaság bántsa hű
granicsárjait.</p>
<p>Most már bevallották, hogy hibát követtek el, midőn megtámadták
Blomberget. A katona csak katona és köteles megvédeni a maga
zászlaját. Az áruló magyarokat és a renitens svábokat azonban nem
köteles megvédeni.</p>
<p>Rajacsics patriárka váratlanul Pancsován termett. A nagyszerü
demagóg mennydörgő haraggal és maró gúnnyal vágott végig a
kishitűeken, akik kételkedni mernek a szent szerb zászló
győzelmében. Künn a falvakban a papjai megint feszülettel a
kezükben hirdették a gyűlölet evangéliumát.</p>
<p>A megszégyenített lázadók egész dühe a magára hagyott
Fehértemplom ellen fordult. Julius vége felé megint megszólaltak
odalenn a vészharangok, a fehértemplomi szőlőkben és
kukoricaföldeken szerviánusok rajzottak és orgyilkos lövések
dördültek.</p>
<p>Báró Blomberg lakásának küszöbét reggeltől-estig segélytkérő
fehértemplomiak tartották megszállva. Némelyik svábnak, akit nagyon
sokáig megvárakoztattak, a fejébe szökött a vére, a <i>Két
pisztoly</i> kapuja alatt kétségbeesett orditozást lehetett
hallani, hogy ez istentelenség, a báró úr a fürdőkádban ül, a
tisztjei ostáblát játszanak a kávéházban, négy-öt mérföldnyire
innen pedig asszonyokat gyilkolnak és sebesülteket égetnek a
martalócok.</p>
<p>Augusztus első napján Blomberg ezredes némi csapatokat küldött
Fehértemplom felé, hogy „kikémleljék az ellenség pozicióit“. Mert a
szerbek akkor még hivatalos ellenségek voltak. Le Gay alezredes,
aki az expediciót kommandirozta, a határváros helyén fegyveres
tábort <span class="pagenum"><a name="Page_81" id=
"Page_81">-81-</a></span> talált. A svábok földsáncokat hánytak föl
városuk körül és a lövészeik, a híres fehértemplomi céllövők, akik
békés napokban össze szokták nyerni a délvidéki „lövésznapok“ ezüst
serlegeit, most piros szerviánus fezekre lőtték be magukat.</p>
<p>Egyetlen ember oroszlánbátorsága és sugalló ereje katonákat
nevelt a vincellérekből és szatócsokból. Ez az ember Maderspach
Ferenc volt.</p>
<p>Maderspach rögtön azt követelte a városba vonuló császáriaktól,
hogy rohanják meg közös erővel a Lokva-hegységben levő rác tábort.
Le Gay igen huzadozott a vállalattól, mivel – mint mondta, – „nem
volt kellő utasítások birtokában“, de a kíséretében levő huszár- és
Rukavina-tisztek dühös türelmetlenséggel követelték a támadást és
így az alezredes is kötélnek állott.</p>
<p>Éjnek idején föllopódzott a kis sereg a hegyekbe és harmatos
hajnalon rajta ütött az ellenséges táboron. A szerbeknek hatezer
emberük állott lenn Vracsevgájon, alig egy mérföldnyire a várostól
és így a lokvai rácok álmukban sem gondoltak arra, hogy
megtámadhatnák őket. Valami ünnepük volt, éppen tábori misét
tartottak az erdei nagy tisztáson – az aranyruhás papok vastag
füstölőket lengettek a térdeplő sokaság felé, – midőn a bokrok
közül eldördült az első sortűz. Az ünnepi ájtatosságot, mint valami
föllobogózott gályát, összetörte és elmerítette a gyűlölet
mennydörgő orkánja. És délben a fehértemplomiak halálra fáradtan,
vértől mocskosan, mint győzők vánszorogtak vissza városukba.</p>
<p>Fehértemplomban ordonánc várta Le Gayt és az alezredes, miután
elolvasta báró Blomberg parancsát, nyugodt arccal kijelentette,
hogy ő most csak megabrakoltat, azután haladéktalanul haza vonul. A
rémülettől sápadt arcok fordultak feléje. Védelem nélkül hagyja a
várost, <span class="pagenum"><a name="Page_82" id=
"Page_82">-82-</a></span> miután a lokvai vérfürdővel az őrjöngésig
felbőszítette a szerbeket? Hiába könyörögtek, sopánkodtak és
káromkodtak a svábok, az alezredes fölvette hivatalos ábrázatát és
hidegen mondta: parancs – parancs!</p>
<p>A polgárok most már csak arra kérték, hogy vigye magával
asszonyaikat és gyerekeiket. Ismerték Stratimirovics legényeit,
tudták, hogy mit várhatnak azoktól, ha kezükbe esik a város.</p>
<p>Alkonyatkor gyászos népvándorlás indult meg a verseci úton. Le
Gay alezredes fejét érdemrendekkel ékes mellére csüggesztve
kilovagolt a városból. Végtelen hosszú szekérsoron, nagy batyúk
között szorongva jajgató asszonyok és siránkozó gyerekek követték.
A Fehértemplomban visszamaradt férfiak némán és mozdulatlanul
állottak a földsánc tetején és sokáig bámultak az úton elvonuló
porfelhő után, miközben görcsösen szorongatták utolsó
reménységüket, a céllövő „stucnit“.</p>
<p>A verseci svábok szíve és háza, amelyet máskülönben olyan gondos
zár alatt tartanak, megnyilt a bujdosók előtt. Özvegy Grafné is
kiszellőztette a lefüggönyözött parádés szobáit és két sokgyerekü
fehértemplomi családot ültetett beléjük. Mert ha azok a Hofferék el
tudnak látni egy családot, akkor Graféknál megfér kettő is.</p>
<p class="center">*</p>
<p>Másnap éjjel Graf Jani teljes hadnagy-fölszerelésével kimászott
az ablakon – a kapukulcs mostanában édesanyja párnája alatt volt –
és óvatosan kiszökött a német szérüskertek alá. Ott vagy százötven
fegyveres legény várakozott a csillagos éjszakában. Köztük volt a
Szalvátor patikus, Hoffer Tóni és Heim zsidó is. A nemzetőrség
ágyúi közül két hatfontosat szalma alá dugva kiloptak az aradi
tüzérek. A csapat Fehértemplomba indult. A <span class=
"pagenum"><a name="Page_83" id="Page_83">-83-</a></span> készülődés
titokban folyt, a legények féltek Blomberg ezredestől, de még
inkább a saját szüleiktől.</p>
<p>Az indulás pillanatában egy öreg asszonyság bukkant ki a kazlak
közül. Heimné asszony volt, aki a fiát kereste.</p>
<p>– Hát igazán elmégy, Poldi? – kérdezte szelíden és
szomorúan.</p>
<p>Heim, aki szerette a marcona tüzért adni, láthatólag igen
elrestelte magát bajtársai előtt.</p>
<p>– Hiszen mondtam, hogy megyek!</p>
<p>Heimné Graf Janihoz fordult:</p>
<p>– Graf úr, ne tessék azt hinni, hogy nekem valami kifogásom van
az önök társasága ellen. Sőt örülök, hogy a mi Poldink az önök
társaságában van. De mégis azt hittem, hogy mivel Poldi egyetlen
fiú és az egyetlen fiút nem szokás katonának vinni –</p>
<p>– Mama, maga ehhez nem ért! – mondta Heim zordonul.</p>
<p>Janinak eszébe jutott, hogy milyen baj lenne abból, ha az ő
édesanyja is neszét venné a dolognak és azért nyakra-főre
elindította a csapatot. Mélységes csendben haladtak az elővéd
nyomában. A granicsár falvakat, amelyek sűrű facsoportjaik alatt
úgy aludtak a holdvilágos sikságon, mint a fekete zivataros felhők,
nagy ívben elkerülték. Már jó messzi jártak, mikor egy arasznyi
gyerek bukkant föl a férfiak között. A kis Hoffer Gyuri volt. A fiú
neszét vette a készülődésnek és titokban utánuk szökött a dobjával.
Jó ideig az útszéli bokrok között lappangva követte őket, mint
valami ragaszkodó kis kutya, most azonban már előmerészkedett. A
Tóni bátyja pofonokat igért neki, de azután megcsókolta és
megengedte neki, hogy mellette marsirozzon.</p>
<p>A nap már fölkelőben volt, mikor megpillantották a fehértemplomi
földhányásokat. Ekkor kibontották a <span class="pagenum"><a name=
"Page_84" id="Page_84">-84-</a></span> zászlójukat és harsogó
kórusban énekelni kezdték a hét svábok együgyü nótáját:</p>
<div class="poem">
<div class="stanza"><span class="i0">Durch die Au, auf die
Gau,<br /></span> <span class="i0">Ins Land hinaus,<br /></span>
<span class="i0">Lasst unsere Banner wehen, –<br /></span>
<span class="i0">Ade, du liebes Vaterhaus,<br /></span>
<span class="i0">Ade, auf Wiedersehen.<br /></span></div>
</div>
<p>A sáncokon puskás emberek pattantak föl, akik a szemük fölé
emelt tenyerük alól kémlelték a csapatot. Azután egyszerre
rikoltozás és szaladgálás támadt. Az öröm, a meglepetés, a
meghatottság valóságos vihara rázta meg a kis várost. Az első
ember, aki megölelte Graf Janit, Haller volt. A nagy fölindulástól
úgy eltorzult az arca, mintha rettenetesen haragudnék.</p>
<p>– Ugye mondtam, hogy nem kell őket hívni? Ugye mondtam, hogy
maguktól is eljönnek? – ordítozta magából kikelten.</p>
<p>Akkor sem örülhettek volna jobban, ha maga Szent Mihály
arkangyal vezeti városukba az égi seregeket. Ők már azt hitték,
hogy a szomszédság föladta, eltemette és elfelejtette őket. És
most, ime, ennyi sváb legény kötötte a városuk sorsához a maga
fiatal életét!</p>
<p>A templomnál Maderspach kapitány előtt defiliroztak. A vasember
szeme akkor ragyogott föl igazán, mikor megpillantotta a csapat
közepén döcögő két ágyút. Ő eddig három kis kályhacsővel védekezett
Stratimirovics ellen, akinek tüzérségét osztrák tisztek
kommandirozták.</p>
<p class="center">*</p>
<p>Másnap hajnalban a szerbek megint ágyúzni kezdték a várost.
Császári pattantyúsaik voltak, akiknek az akkori osztrák fölfogás
szerint kilenc esztendeig kellett szolgálniok, hogy kész tüzérek
legyenek, most kitünt azonban, <span class="pagenum"><a name=
"Page_85" id="Page_85">-85-</a></span> hogy a nemzetőrök, bár csak
egy-két hónapig forgolódtak az ágyúk körül és a tüzérségi
szakkifejezéseket sem igen ismerték, jobban lőnek.</p>
<p>A vracsevgájiak végül szuronyt szegezve próbálták a sáncokat. A
granicsár sorgyalogság szárnyain szerviánusok vágtattak, balkáni
csatadalokat üvöltöző, a dühös lelkesedéstől őrjöngő emberek. A
nemzetőrök hideg és preciz sortüze azonban megállította és
visszadobta a tarka embergomolyagot. Maderspach kitört földhányásai
mögül és kergetőbe vette a hátrálókat. A svábok elkeseredése,
életükhöz és vagyonukhoz való ragaszkodásuk, vakmerőséggé és
kegyetlenséggé változott át.</p>
<p>Heim, aki nem akart tétlenül vesztegelni ágyúja mellett,
fölkapta egy elesett nemzetőr szuronyos puskáját. Az országúton egy
sebesült szerviánus feküdt, egy kövér, öles ember. Graf Jani az
üldözés dühében keresztül akarta szúrni a kardjával.</p>
<p>– Ne bántsd szegény ördögöt! – kérlelte Heim.</p>
<p>A földön vonagló ekkor rájuk sütötte hosszú pisztolyát. Heim
megtántorodott és Graf karjaiba szédült. Fakó arccal, kimeresztett
szemekkel bámult barátja arcába.</p>
<p>– Mondd meg anyámnak, mondd meg édesanyámnak –</p>
<p>Nem beszélt többet, mert vér ömlött a szájából. Egy órával
később már csak öten voltak a hét svábok. Holky doktor után a
Versecről való Heim tüzér is meghalt.</p>
<p>A rácok támadásai szinte napról-napra megismétlődtek. Gyakran
éjszaka is, miután egy-két órai komor csend borult a fáradt
városra, megkondultak a vészharangok, puskák ropogtak, tűzfény
csapott föl és az utcák visszhangzottak a futkosó és ordítozó
emberek lármájától.</p>
<p>Augusztus 5-én Stratimirovics, a szerbek fővezére, levelet
küldött a városba, amelyben tisztes kapitulációt <span class=
"pagenum"><a name="Page_86" id="Page_86">-86-</a></span> ajánlott a
sváboknak. Maderspach megigérte, hogy másnap fog válaszolni.
Válaszolt is. A válasza az volt, hogy kicsapott a sáncai közül,
megrohanta a szerb tábort és miután nagy zavart és vérengzést
okozott, sietve visszavonult megint maréknyi hadával.</p>
<p>A vracsevgáji kommandót mérhetetlenül felbőszítette a
fehértemplomiak csökönyössége. A város félig romban hevert, kolera
is pusztított benne, az agyonfárasztott és kiéhezett svábok alig
tudtak már állani lábukon és Maderspach mégis a megvadult
nemzetőrök helyeslő ordítozása közepette kergette vissza a
jelentkező parlamentereket. A nagy garral megindult szerb mozgalom
megfeneklett ezen a kis sváb szigeten.</p>
<p>Augusztus közepe felé Maderspach egy hű oláh embere hírül hozta,
hogy 19-ikére általános roham készül a város ellen. Mayerhoffer
császári ezredes, a belgrádi osztrák konzul és gróf Nugent a szerb
táborba érkezett, velük több törzstiszt, most azok vették kezükbe a
vezetést.</p>
<p>Maderspach tudta, hogy emberei nem bírhatják sokáig a rettenetes
fáradalmakat és újra segítséget kért Blomberg ezredestől. Vukovics
kormánybiztos is megjelent Versecen és a magyar hadügyminiszter
parancsát adta át az ezredesnek, hogy induljon Fehértemplomba.</p>
<p>Augusztus 19-ikén hajnalban a báró valóban nyeregbe szállott és
a serege javát elindította délnek. Csigalassúsággal marsirozott,
végül azonban mégis csak Fehértemplom alá érkezett. A város fölött
sűrű füstfelhő ült, az ágyúk dörögtek, a harangok kongottak: az
ütközet még javában folyt.</p>
<p>Báró Blomberg ezredes ekkor megállította csapatjait, pihenést
vezényelt és három egész órán át tétlen szemlélője volt a polgárság
élethalálharcának. <span class="pagenum"><a name="Page_87" id=
"Page_87">-87-</a></span></p>
<p>Az embereknek, akik összekulcsolt kezekkel könyörögtek neki,
hogy vezesse támadáshoz pihent seregét, ennyit mondott csak:</p>
<p>– Nem lehet, nem szabad!</p>
<p>A csata végül is a szerbek futásával végződött.</p>
<p>Ezen a napon a kis Hoffer Gyuri is megsebesült. Először csak a
dobját lőtték keresztül, midőn azonban fürge bakugrásokkal szaladt
a hátráló rácok után, egy granicsár puskatusával fejbe ütötte és a
fiú élettelenül terült el a tarlón. A bátyja, Hoffer Tóni, karjaiba
kapta és oly gyászosan üvöltött, mint a halottat sirató komondor. A
gyerek azonban csak ájulásban volt és a Szalvátor patikus hamar
magához térítette megint. Gyuri rögtön a dobja után érdeklődött és
azt mondta, hogy egyszer már egy ló is megrúgta és az jobban is
fájt.</p>
<p>Midőn Maderspach takarodót fuvatott, a kvártélyukba vonuló
verseci nemzetőrök közvetlenül Blomberg seregének frontja előtt
mentek el. Ilyenkor ők már nem igen játszottak katonásdit,
mindegyikük úgy marsirozott, ahogyan éppen jólesett neki. Az egyik
pipával az agyarában bandukolt, a másik véres karját kötözgette,
miközben fogaival tartotta a kendő csücskét. Most azonban a vezér,
Graf Jani, éles orrhangon kommandirozott valamit:</p>
<p>– Pihenj!</p>
<p>Ez azt jelentette: nem tisztelgünk az ezredes előtt.</p>
<p>És a civilruhás, furcsán fölfegyverkezett, lompos bugriscsapat
gőgösen félrefordított fejjel vonult el a könyökkeztyűs, láncokkal,
rojtokkal és címerekkel teliaggatott tarka lovasok előtt.</p>
<p>Kolonics főhadnagy megpillantotta a csapatban jövendő sógorát,
ki a bekötözött fejű kis Gyurit cipelte a karján. <span class=
"pagenum"><a name="Page_88" id="Page_88">-88-</a></span></p>
<p>– Mi történt a gyerekkel? – kérdezte.</p>
<p>Hoffer Tóni sötéten mérte végig a főhadnagyot.</p>
<p>– Megsebesült, – mondta szárazon.</p>
<p>– Az Istenért, hogy vihetitek magatokkal ezt a gyereket?</p>
<p>– A katonák nem óhajtanak meghalni a hazáért, hát megteszik a
gyerekek, – morogta Tóni keserűen.</p>
<p>Báró Blomberg még aznap hazavonult a lovasaival és
cserepárjaival.</p>
<p class="center">*</p>
<p>Augusztus 23-ik napján fordulat állott be Fehértemplom sorsában.
A haláltusáját vívó kis sváb fészeknek vendége érkezett: maga a
Patrona Hungariae. A Védőasszony egy háromszínű selyemlobogóról
mosolygott alá, amelyet vidáman lengetett a szél ezer ifjú katona
pirossapkás feje fölött.</p>
<p>Délben rohanó nemzetőrök lármázták föl a pihenő várost. Jönnek a
rácok! A verseci úton jönnek. Maderspach maga sietett a sáncra. A
szőlőhegyről katonai csapat vonult le a völgybe. Vörös sapkát
viselnek, tehát kétségtelenül szerviánusok… Feltünő azonban, hogy
szurony csillog puskájukon és hogy példás rendben masiroznak.</p>
<p>Maderspach kezében megremegett a messzelátó.</p>
<p>– Mintha magyar zászlójuk volna…</p>
<p>Egy puskalövésnyire a torlasztól megállapodott a zászlóalj. A
csapatból ketten kiváltak és a svábok felé közeledtek. Egy fiatal
tiszt és egy trombitás. Az egyenruhájuk magyaros szabású volt.</p>
<p>– A város kommandánsával van beszédem! – kiáltotta magyarúl a
tiszt, miután elhangzott a trombitajel.</p>
<p>Maderspach eléje lépett. <span class="pagenum"><a name="Page_89"
id="Page_89">-89-</a></span></p>
<p>– Én vagyok!</p>
<p>Az idegen, egy karcsú, előkelő külsejű és leányosan szép fiú,
fülig elpirult.</p>
<p>– Ön Maderspach Ferenc őrnagy?</p>
<p>– Hát ismeri a nevemet?</p>
<p>– Hogy ismerem-e? Egész Magyarország ismeri és csodálja a hősök
hősét.</p>
<p>– Mért nevez engem őrnagynak? Hiszen látja, hogy kapitány
vagyok.</p>
<p>A hadnagy elmosolyodott.</p>
<p>– Mi magunkkal hoztuk az ön őrnagyi kinevezését.</p>
<p>Azután bemutatta magát.</p>
<p>– Fáy Gyula hadnagy vagyok. Ez a csapat a kilencedik kassai
honvédzászlóalj. A nép vörössapkásoknak nevez minket, mi pedig
rajta leszünk, hogy becsületet szerezzünk a nevünknek. A magyar
kormány őrnagy úr parancsnoksága alá helyezett minket és mi
boldogok vagyunk, hogy nem érkeztünk későn.</p>
<p>Ime, az ország északi határáról önként eljött ezer ember, hogy
élete és vére árán megvédjen egy kis sváb fészket, amelynek tegnap
még a nevét sem ismerte.</p>
<p>A kemény Maderspach – életében talán először – ellágyult, midőn
összeölelkezett a vörössapkások hadnagyával.</p>
<p>– Legfőbb ideje, hogy megjöttek az urak! – mondta.</p>
<p class="center">*</p>
<p>A verseci garnizon tisztjei tegnap még kicsinylően mosolyogtak,
midőn a honvédzászlóalj keresztülvonult a városukon. Ezek a magyar
önkéntesek jó részben uriemberek, hivatalokból és főiskolákból
verődtek össze. Sőt azt beszélik, hogy egész csapat kispap is van a
közlegények közt. Hogyan lehet köztük rendet tartani, ha még
<span class="pagenum"><a name="Page_90" id=
"Page_90">-90-</a></span> botozni sem szabad őket? És hogyan állják
majd a tentanyalók a tüzet?</p>
<p>A császáriak élcelődése azonban elhallgatott augusztus
harmincadik napján, mikor az egész verseci garnizonnak alkalma
nyílott, hogy páholyból kényelmesen végignézze a vörössapkások
csatáját.</p>
<p>Vukovics kormánybiztos rá tudta venni Blomberg ezredest, hogy
élelmi szekereket eszkortáljon Fehértemplomba. A báró még mindig
fázott attól, hogy nyiltan ellene szegüljön a magyar kormánynak és
úgy gondolta, hogy a profuntszállítást talán nem fogják rossz néven
venni Bécsben. A verseci sereg délután kelt útra és az éjszakát egy
faluban töltötte. Reggel, midőn az ezredes éppen nyergeltetni
akart, erős ágyúzást hallott Fehértemplom felől. Ott már megint
verekedtek. Az ezredes ekkor szivarra gyujtott és föl-alá kezdett
sétálni a falusi templom előtt. Egypár parasztgyerek tátott szájjal
leste, hogy mihez kezd most a fényes katona. Blomberg sétája igen
sokáig tartott, mert Fehértemplomban még délben is bömböltek az
ágyúk.</p>
<p>Ekkor csend lett és az ezredes most már megfuvatta a
trombitákat. Még mindig elég jókor érkezett, hogy szemtanúja legyen
a honvédek döntő szuronytámadásának. Az öreg katona elámult, midőn
a vörössapkások szilaj, szinte már vidám halálmegvetését látta.</p>
<p>– Teufelskerle! – mormogta elgondolkozva.</p>
<p>A szerbek egyik osztálya Blomberg seregének frontja előtt vonult
el. Alig száz lépésnyire voltak a Rukavina-bakáktól és a
diszciplina vasbékóiban vonagló katonák a fogukat csikorgatták
tehetetlen dühökben.</p>
<p>De egész váratlanul éles kommandószavak csattantak föl a
prófuntos szekerek mellett. Egy fiatal cserepártiszt, Lutz hadnagy,
szuronyt szegeztetett és fejjel beleugrott <span class=
"pagenum"><a name="Page_91" id="Page_91">-91-</a></span> a csatába.
Példáját követte Krausz kapitány két Rukavina kompániával.</p>
<p>Báró Blomberg kerek piros arca szederszínű lett.</p>
<p>– Állj! – ordította. – Aki megmozdul, azt főbelövetem!</p>
<p>– Nohát lövess főbe engem is! – csattant ki Kollmann őrnagyból a
visszafojtott méreg.</p>
<p>Kardot húzott és a többi Rukavinákkal rávetette magát az
ellenségre.</p>
<p>Az ulánusok és a Zsivkovicsok mozdulatlan falként állottak
tisztjeik mögött. Ez volt a császári hadseregben a nyílt szakadás
első jele.</p>
<p>Késő délután visszakerültek az üldözésbe belefáradt századok.
Blomberg ezredes azonnal útra kelt velük Versec felé, a
főbelövésről azonban nem esett több szó.</p>
<p>Egy héttel később, szeptember hetedikén, az a hír érkezett
Versecre, hogy Maderspach a vörössapkásokkal véres szuronycsata
után elfoglalta a vracsevgáji tábort. A szerb sereget
szétugrasztotta, Vracsevgájt pedig porrá égette.</p>
<div class="chapter">
<h2>IX.</h2>
</div>
<p>A császári garnizónok olyan céltalan és titokzatos életet éltek
a Bánságban, mint a levágott emberfej az arab mesében. Magukban
vegetáltak és homályosan emlékeztek vissza, hogy valamikor egy
hatalmas testhez tartoztak. Blomberg ezredes parádés rukkolásokkal
és vizitákkal zaklatta a legényeit, olykor egy rozsdás kengyel
miatt nagy patáliát csinált a front előtt és úgy tett, mintha nem
hallaná, hogy egypár mérföldnyire a várostól ágyúk morognak.</p>
<p>A valóságban azonban a „verseci győző“ betege volt <span class=
"pagenum"><a name="Page_92" id="Page_92">-92-</a></span> a mérges
titoknak, amely a lelkében gennyedt. Szerette volna, ha valami nagy
földindulás és égszakadás következik be, valami világfölfordulás,
amelybe fejjel belevethetné magát és amelynek vérözönében megint
tisztára moshatná a maga zászlóját.</p>
<p>A Fehértemplomról haza került polgárőrök óvatosan elkerülték a
katonatiszteket, szemmelláthatólag titkolództak is előttük, mintha
attól félnének, hogy a császáriak kikémlelhetnék az ő együgyű
hadititkaikat. A báró kerülő úton tudta meg, hogy a svábok éjnek
idején patrulokat járatnak a rácvárosban, az országutakat őrzik,
sőt – ilyen szemérmetlenség! – a császáriak kvártélyait is
figyelik.</p>
<p>Szeptemberben úgy látszott, mintha az ég meghallgatta volna a
katona imádságát. Híre érkezett, hogy Jellachich bán negyvenezer
emberrel átlépte a magyar határt és egyenesen Pest-Budának siet,
hogy véget vessen Kossuth és a nagyszájú táblabírák
garázdálkodásának. Végre egy ötlet, egy elhatározás, egy tett,
amelyet katonaember is megérthetett!</p>
<p>Báró Blomberg egyet sajnált csak: hogy ezt a becsületes lépést
éppen Jellachich József tette meg. Ő nem sokat tartott a szép
Jellachichról, a „lovagias bánról“, a „horvát Szent
György-vitézről“, aki azzal imponált az udvarnak, hogy császáribb
volt a császárnál és akibe mostanában szerelmes volt az egész
osztrák arisztokrácia hímje épp úgy, mint nősténye. Ez a Jellachich
a Napoleonfaló bécsi kongresszisták iskolájából való kardcsörtető
bel’esprit volt, majdnem olyan jól szónokolt, mint maga Kossuth és
sajáttermésű, gyönge verseket szavalt katonáinak a tábortűz
mellett. Most kisajátította és a vállára vetette a horvát
népmozgalmat, mint valami lovagi drapériát. <span class=
"pagenum"><a name="Page_93" id="Page_93">-93-</a></span></p>
<p>Hamarosan kitűnt azonban, hogy Jellachich színvallása nem
tisztázta még a helyzetet. A bán pátronusai nem merték még elégetni
maguk mögött a magyar hajókat, a főherceg-palatinus Kossuthékkal
maradt és császári magyar ezredeket masiroztatott a császári horvát
ezredek ellen. Az álarcos komédia tovább folyt, az emberek úgy
viselkedtek, mintha a horvát betörés valami furcsa félreértés
eredménye volna csak, amit okos kimagyarázás útján még el lehetne
simítani.</p>
<p>A Blomberg-féle fekély azonban hirtelen kifakadt, még pedig
olyan förtelmes és fájdalmas módon, hogy hosszú ideig, talán
évszázadok mulva is, nyoma lesz még a svábok emlékezetében.</p>
<p>Jellachich elszántságának és Blomberg ezredes
határozatlanságának az lett eredménye, hogy a szerb tűzvész újabb
lángot vetett Versec tőszomszédságában. Két mérföldnyire a
várostól, Lagerdorf községében, befészkelte magát az illir-bánáti
granicsárezred. A lagerdorfi portyázók gyilkolva és gyujtogatva
száguldoztak a falvakban, a férfinépet magukkal hurcolták, egy árva
falut pedig, Udvarszállást, amelynek szegény napszámosnépe az
„uralkodó“ magyar fajhoz tartozott, kifosztottak és porrá égettek.
A verseci szőlőkben és szántóföldeken megint titokzatos veszedelmek
leselkedtek és néhány sváb gazdának, aki a termése után nézett,
nyoma veszett.</p>
<p>Egy nap nagy futkosás és izgalom támadt a városházán.</p>
<p>A lagerdorfi kommandó levélben fölszólította a versecieket, hogy
küldjenek követeket, „akikkel megbeszélhetné a békés megegyezés
föltételeit“. A svábok egyébként nem szoktak válaszolni az ilyen
levelekre, ezúttal azonban közbevetette magát Blomberg ezredes és
szeptember 24-ik napján hajnalban harminc verseci polgár
<span class="pagenum"><a name="Page_94" id=
"Page_94">-94-</a></span> kocsira ült és kikocogott Lagerdorfra.
Mindnyájan öreg emberek voltak, a munkában megrokkant, csendes
vérű, óvatos beszédű kereskedők és gazdák.</p>
<p>A lagerdorfi táborban két fényes egyenruhájú császári törzstiszt
fogadta őket: Mayerhoffer ezredes és gróf Nugent. A verseciek kissé
meglepődtek, mikor ott találták az ő Blomberg ezredesüket is,
Kolonics főhadnagy kíséretében.</p>
<p>Mayerhoffer vitte a szót. Igen udvariasan beszélt a svábokkal,
akiket kedves földieinek nevezett, biztosította őket
rokonszenvéről, hivatkozott kipróbált császárhűségükre, végül pedig
fölszólította őket, hogy szolgáltassák ki fegyvereiket és
csatlakozzanak a „szerb-osztrák“ hadsereghez, amely esetben nem
lesz semmi bántódásuk.</p>
<p>A svábok nevében báró Blomberg válaszolt.</p>
<p>– Azt hiszem, ezek lojális föltételek, amelyeket habozás nélkül
el kell fogadnunk, – mondta.</p>
<p>Mayerhoffer azonban kiváncsi volt az öregek véleményére is. Azok
csak hümmögtek, állukat dörzsölték és egymásra meresztették hideg
halszemüket. Végül megszólalt egyik:</p>
<p>– A dolog mindenesetre megfontolást érdemel… a végső szót
azonban a városi magisztrátusnak kell kimondania, amely föntartotta
magának a döntés jogát… azért legjobb volna, ha mi most hazamennénk
és jelentést tennénk az otthoniaknak…</p>
<p>Mayerhoffer ezredest bosszantotta ez a nehézkesség.</p>
<p>– Menjenek hát haza. De ha negyvennyolc óra alatt nem kapok
kielégítő választ, halomra lövetem Versecet. Megértették?</p>
<p>– Meg! – bólongattak az öregek és azzal tisztességtudóan
elköszöntek és fölkapaszkodtak szekereikre. <span class=
"pagenum"><a name="Page_95" id="Page_95">-95-</a></span></p>
<p>– Azt hiszem, Verseccel rendben vagyunk, – mondta
Mayerhoffer.</p>
<p>Blomberg ezredes fejét rázta.</p>
<p>– Én pedig meg vagyok róla győződve, hogy a harminc ember között
egyetlen egy sincs, aki a fegyverletétel mellett volna. Ha békét
akarnának, akkor rögtön megállapodhattunk volna, mert tudom, hogy a
városi tanács szabad kezet engedett nekik.</p>
<p>Mayerhoffer ezredes arca pulykavörös lett.</p>
<p>– Velem ugyan ne komázzanak a disznófülü burgerek! Az adjutánsod
azonnal vágtasson be a városba és hozza ki az ulánusokkal a
verseciek hat ágyúját! Akkor majd észbe kapnak a svábok.</p>
<p>A fekély kifakadt… Blomberg idegesen dobta el égő szivarját.</p>
<p>– Kellemetlen dolog, kutya kellemetlen dolog, – morogta.</p>
<p>– Ez parancs!</p>
<p>– Kinek a parancsa?</p>
<p>– Vedd úgy, hogy a császári hadügyminisztériumé!</p>
<p>Gróf Nugent, aki végighallgatta a beszélgetést, az ulánusezredes
karjára tette kezét.</p>
<p>– Kedves öregem, ez a döntés órája. Mint annyi más derék
katonának, neked is választanod kell, hogy a császárodat, vagy
Kossuthot akarod-e szolgálni.</p>
<p>– Ördög vigye Kossuthot az egész fiskális-csürhéjével együtt, –
mordult föl Blomberg.</p>
<p>Azzal odaszólította Kolonicsot és parancsokat adott neki. A
főhadnagy nyeregbe szállott és elvágtatott a sváb szekerek
nyomában.</p>
<p>Blomberg az óráját nézte.</p>
<p>– Délben itt lesznek az ágyúk!</p>
<p>A granicsár legénység igen megörült a hírnek, hogy <span class=
"pagenum"><a name="Page_96" id="Page_96">-96-</a></span> olcsó
szerrel megkapja az ágyúkat, amelyekkel a svábok már annyit
alkalmatlankodtak neki. Ez a kicsi, de kitünő tüzérség volt a
verseci nemzetőrség ereje.</p>
<p>Miután elharangozták a delet, Blomberg ezredes türelmetlenkedni
kezdett.</p>
<p>– Nem értem Kolonicsot, ő különben olyan megbizható, mint a
halál.</p>
<p>Végre két óra felé egy fülig piros ulánus-káplár vágtatott végig
a falun. Levelet hozott Blomberg ezredesnek. A levélben, amelyet
nyeregben írt az adjutáns, ennyi volt:</p>
<p>„A nemzetőrök ellene szegülnek a parancsnak. Vérontás nélkül nem
vehetjük el az ágyúkat. Kérek további parancsokat. <i>Kolonics
főhadnagy.</i>“</p>
<p>Blomberg káromkodni kezdett. Hallatlan szemtelenség! Azok a
burgerek tisztára megbolondultak… De most már nem lehet tovább
kedélyeskedni, most már a császári hadsereg tekintélyéről van
szó.</p>
<p>És megírta parancsát:</p>
<p>„Önnek kötelessége, hogy az ágyúkat haladéktalanul, minden
rendelkezésére álló eszközzel hatalmába kerítse és Lagerdorfra
szállítsa. <i>Báró Blomberg ezredes.</i>“</p>
<p>A káplár sarkantyúba kapta lovát, a három törzstiszt pedig
hallgatagon sétált föl-alá a faluvégi jegenyefák alatt. Olykor a
verseci várhegy felé néztek, amelynek sötét kupja keményen furódott
bele a ragyogó kék égbe. Azután sarkon fordultak, ugyanazzal a
mozdulattal félrerugták a kardjukat és tovább sétáltak.</p>
<p>– Keményfejü nép, nagyon keményfejü nép, – mondta Mayerhoffer
ezredes.</p>
<p>– Na igen, – hagyta rá gróf Nugent, – de rendes katonasággal
szemben? Nevetséges!</p>
<p>– Ismerem Kolonicsot, – biztatta bajtársait az ulánus-ezredes.
<span class="pagenum"><a name="Page_97" id=
"Page_97">-97-</a></span> – Ha bele is pusztul fél Versec, ötre itt
lesznek az ágyúk.</p>
<p>Öt óra elmult és az ágyúk még nem voltak itt. Hatkor megint egy
ulánus-altiszt érkezett.</p>
<p>– Gazember, hol vannak az ágyúk? – ordította Blomberg.</p>
<p>A cseh megint levelet hozott.</p>
<p>„Helyzetünk kritikus. Valószínű, hogy nagy véráldozatok árán sem
tudnánk célt érni. Kérünk parancsot, hogy ilyen körülmények között
megreszkirozzuk-e a támadást. <i>Kolonics főhadnagy.</i>“</p>
<p>Báró Blomberg piros arca fakó lett. Nem is válaszolt bajtársai
kérdéseire, hanem a hátas lova után ordítozott. Öt perccel később a
kövér ember galopban repült a várhegy felé.</p>
<p class="center">*</p>
<p>Midőn Kolonics főhadnagy délelőtt a városba érkezett, először is
a kaszárnyába lovagolt, ott nyeregbe ültette az első
ulánus-svadront, azután a katolikus temető elé vonult, ahol az
ágyúk állottak. A nemzetőrök éjjel-nappal őrizték kis battériájukat
és most éppen Graf Jani cúgja volt szolgálatban. Hoffer Tóni és a
Szalvátor-patikus kijöttek a temetőbe, hogy meglátogassák Jani
barátjukat és most hárman ott ültek a kápolna árnyékában és a
vanilia-likőrt kóstolgatták, melyet a patyikus hozott magával.</p>
<p>Egyszerre egy paraszt nemzetőr toppant az urak elé.</p>
<p>– Graf úr, viszik az ágyúkat!</p>
<p>Néhány ulánus éppen azzal bíbelődött, hogy lovakat fogjon az
ágyúk és a puskaporos szekerek elé. Kolonics pedig ott állott a
temető kapujában, szolgálati ábrázattal, peckesen,
hozzáférhetetlenül. <span class="pagenum"><a name="Page_98" id=
"Page_98">-98-</a></span></p>
<p>– Mit akartok az ágyúinkkal? – támadt rá Hoffer Tóni a
sógorra.</p>
<p>– Az ezredes úr parancsolta, hogy vigyem hozzá az ágyúkat.</p>
<p>– És hol van az ezredes úr?</p>
<p>– Lagerdorfon…</p>
<p>A fiatalemberek elképedve néztek össze.</p>
<p>– A rácoknak viszitek az ágyúinkat? – kiáltotta Hoffer. – De
hiszen ez őrültség! Ez gazság!</p>
<p>Kolonics arca elfehéredett.</p>
<p>– Válogassa meg a kifejezéseit, – mondta, kezét a kardja
markolatára téve. – Ön tudja, hogy szolgálatban vagyok és ilyenkor
vakon kell teljesítenem föllebbvalóm parancsát.</p>
<p>– Én is szolgálatban vagyok, – válaszolt Graf Jani, – és nekem
az a parancsom, hogy őrizzem az ágyúkat.</p>
<p>A ravasz patikus közbe vetette magát.</p>
<p>– Ez hiábavaló disputa, uraim. Legokosabb lesz, ha ide hívjuk
Mihailovics urat. Ha ő kiadja az ágyúkat, akkor ám vigyék el
békességben.</p>
<p>Mihailovics volt a hatodik kompánia kapitánya, igen kemény és
eszes ember hírében állott és a verseci csata óta a nemzetőrök őt
tekintették főparancsnokuknak. A patikus vállalkozott rá, hogy maga
megy el a kapitányért. El is szaladt rögtön, a sarkon azonban balra
fordult, a német templomba rohant és parancsot adott, hogy verjék
félre a harangokat.</p>
<p>Két nemzetőr-kompánia, a Mihailovicsé és öreg Hofferé, a
lövőházban volt, azok rohamlépésben siettek a temető felé.</p>
<p>Kolonics sejteni kezdte, hogy ügyetlen volt. Most már
elugrasztotta a hadnagyát, hogy szólítsa fegyverbe az egész
helyőrséget. Mivel mind a két fél időt akart <span class=
"pagenum"><a name="Page_99" id="Page_99">-99-</a></span> nyerni,
hosszú disputa fejlődött a nemzetőrtisztek és az ulánus-főhadnagy
között. A svábok a jogi alapjukra hivatkoztak. Négyet az ágyúk
közül Rukovina bárótól kaptak. Azokat egyedül csak a temesvári
főkommandánsnak adhatják vissza. Hát tessék megmutatni Rukovina
irott parancsát! Kettőt pedig a lippai és a szentandrási
nemzetőrökkel együtt vettek el a rácoktól. Szuronyrohammal vették
el, a császáriak nem segítettek nekik.</p>
<p>A helyőrség már kivonult. Az ulánusezred a Temető-utcában
sorakozott, a Rukovina-bakák pedig a temető fala mellett állottak
föl. Azonban benn, a temetőben, már ezerkétszáz sváb nemzetőr
vetette meg a lábát.</p>
<p>Kolonics megelégelte a hosszú szóbeszédet:</p>
<p>– Utoljára kérdezem, kiadják az ágyúkat, igen vagy nem? –
kiáltotta emelt hangon.</p>
<p>– Nem! – ordította száz, a dühtől, a keserűségtől, a csökönyös
elszántságtól eltorzult arcu ember.</p>
<p>– Ulánusok előre!</p>
<p>Ez a parancs a cseheknek szólott, akik már egy órája ültek az
ágyúk elé fogott lovakon. Ekkor egy óriás termetü sváb rohant az
első ágyú elé, kantáron ragadta a nyerges lovat és egy szörnyű
ökölcsapással földre vetette az ulánust. A dühöngő ember a
nagyobbik Graf fiú volt, a békavérü Mihály, aki eddig oly
mélységesen lenézte a nemzetőrök katonásdi játékát.</p>
<p>És ugyanakkor egy éles női hang süvöltött végig a temetőn:</p>
<p>– Emberek, ha oda adjátok az ágyúkat, akkor mi asszonyok
kiseprűzünk titeket a városból!</p>
<p>Özvegy Grafné hangja volt. Az asszonyság a Mihály fiával éppen a
megboldogult Graf sírjánál járt – ma volt a halála évfordulója – és
mind a ketten véletlen szemtanui voltak az eseményeknek.
<span class="pagenum"><a name="Page_100" id=
"Page_100">-100-</a></span></p>
<p>A nemzetőrök időközben már kifogták a lovakat az ágyúkból és
kituszkolták az ulánusokat a temető kapuján. Az aradi tüzérek
egy-kettőre megtöltötték és császáriak felé irányították az
ágyúkat, a nemzetőrség is tüzelésre készen állott.</p>
<p>A császári tisztek összegyűltek a front mögött és tanácskozni
kezdtek. Eléggé kiismerték már ennek a népnek természetét és
tudták, hogy az ágyúkat most már csak rettenetes mészárlás árán
szerezhetnék meg. Egyikük sem merte a felelősséget vállalni és
végül is abban állapodtak meg, hogy újabb parancsot kérnek
ezredesüktől.</p>
<p>Addig is, míg Blomberg parancsa megjött Lagerdorfról, a katonák
és a polgárok fegyverrel kezükben néztek farkasszemet. Időközben a
temető elé csődült a város asszonynépe is. A krinolinos, loknis
burgerlyányok, halvány arccal és könnyes szemmel nézték az ulánus
tiszteket. Mi lett az ő délceg táncosaikból, a verseci nők lovagias
védőiből? És az egész város népe forró szeretettel és fájó
rettegéssel nézte az ágyúkat, a pompás kis vasszörnyetegeket,
amelyek vidám dörgéssel kergették vissza a félelmetes
martalóc-seregeket. Az ágyúkhoz volt kötve az öregek vagyona, a
fiatalok élete és a nők becsülete. És ezeket az ágyúkat akarták a
gyűlölt ellenségnek kiszolgáltatni a császár katonái!</p>
<p>Az idegfeszítő várakozás órákig tartott. Ezekben a rettenetes
órákban megváltozott egy város népének gondolkozása. Amit apáik
nagynak, jónak, magasztosnak ismertek, az a hatalom most
megfoghatatlanul gonosznak, kiszámíthatatlan módon kegyetlennek
mutatta magát.</p>
<p>Végül megjött a lagerdorfi lovas.</p>
<p>Kolonics elolvasta az ezredes parancsát, azután odaadta a
kapitánynak. <span class="pagenum"><a name="Page_101" id=
"Page_101">-101-</a></span></p>
<p>„Minden rendelkezésére álló eszközzel!“ Ez egészen világos.</p>
<p>A haditervük kész volt. A Rukovina-bakák megkerülik a temető
falát és betörnek a felső kapun, két ulánussvadron ezalatt a
nyeregből leszáll és megrohanja az innenső kaput.</p>
<p>– Csunya munka lesz! – gondolta magában Kolonics.</p>
<p>A kapitány odalovagolt Kollmannhoz, a Rukovinák őrnagyához és
közölte vele a tervet. Az őrnagy mellett ott állott Krausz kapitány
és Lutz hadnagy.</p>
<p>Kommandószavak harsantak el. A Rukovinák első glédája térdre
ereszkedett, a második vállhoz emelte a puskát.</p>
<p>– Nem értettek meg! – mondta az ulánus-kapitány.</p>
<p>Megint odalovagolt az őrnagyhoz, hogy közölje vele a tervet.</p>
<p>– Nektek meg kell kerülnötök a temetőt!</p>
<p>– Mi tudjuk, hogy mi a kötelességünk! – kiáltotta az őrnagy
helyett Lutz hadnagy.</p>
<p>Ő is, a másik két bakatiszt is feltünően sápadt volt. Most sem
mozdultak a helyükről, a szuronyaik a lovasok felé meredeztek.
Benn, a temető kapujában, égő kanóccal állottak a tüzérek, a temető
kőfalán pedig puskacsövek jelentek meg.</p>
<p>Az ulánustisztek összenéztek.</p>
<p>– Biztos vagy te benne, hogy a Rukovinák nem pártolnak át a
svábokhoz? – kérdezte a kapitány.</p>
<p>– Abban ugyan egy percig sem vagyok biztos, – válaszolt
Kolonics.</p>
<p>Az ulánusok érezték, hogy elvesztették a csatát, mielőtt még az
első lövés eldördült volna. Ha most támadnak, <span class=
"pagenum"><a name="Page_102" id="Page_102">-102-</a></span>
mészárszékre viszik embereiket. Ebből nemcsak szerencsétlenség, de
rettenetes gyalázat is lesz.</p>
<p>Ekkor küldték Lagerdorfra a másik postát.</p>
<p>Az ellenfelek még késő délután is mozdulatlanul és véres szemmel
méregették egymást. Mint két szarvasbika, amelynek összehorgolódott
az agancsa, sem egymásba kapni, sem egymástól szabadulni nem
tudtak. Estefelé már annyira belefásultak az ideggyötrő
várakozásba, hogy egyikük sem bánta volna, ha végül megtörténik az,
amitől annyira féltek és eldördül az első lövés.</p>
<p>Egyszerre könnyű hullámzás támadt a svadronok közt: a templomnál
az országút porától szürke lovas ugratott elő. Az ezredes volt. A
svábok arca is földerült. Most, hogy a verseci győző joviális és
tiszteletreméltó alakját látták, mégis csak azt kellett hinniök,
hogy ők is, a katonák is, valami förtelmes félreértés áldozatai
voltak.</p>
<p>A magisztrátus urai, akik dél óta ott ácsorogtak a
Temető-utcában, panaszokkal és szemrehányásokkal vették körül báró
Blomberget. Hogy az ezredes úr teremtsen rendet és adjon elégtételt
a polgárságnak. Mert az csak nem lehet, hogy ő, aki a rácok ellen
vezette a versecieket, most ki akarja őket szolgáltatni a közös
ellenségnek?</p>
<p>A báró úgy segített magán, hogy előkereste megint
arisztokratikus gőgjét, amelyet a háború kezdetén szögre akasztott.
Neki ne alkalmatlankodjanak, ő tudja, hogy mi a kötelessége és a
legokosabb borpancsolótól sem fogad el tanácsokat…</p>
<p>A becsületes, ráncos emberi ábrázatok, amelyek csodálkozva
meresztették reá szemüket, úgy fölizgatták az öreg katonát, hogy
minden érthető ok nélkül ordítozni kezdett. Kikéri magának, hogy őt
Kossuth Lajos paprikajancsijának nézzék, mert ő a császárnak
esküdött hűséget, <span class="pagenum"><a name="Page_103" id=
"Page_103">-103-</a></span> nem Kossuthnak és azért ne is
számítsanak rá többet a verseciek, ő a kisujját sem mozdítja meg a
város védelmében…</p>
<p>Mélységes, fülledt csend támadt. Aztán a magisztrátus urainak
sorában megszólalt egy harapófogóképű, sovány, öreg sváb. Mekegő
hangon kérdezte:</p>
<p>– De a zsoldot tovább is fizessük, mi?</p>
<p>A fukar öreg megtalálta a báró szívének sebezhető pontját. A
verseciek ugyanis a temesvári főkommandóval kötött megállapodásuk
szerint nemcsak kvártélyt és ellátást, hanem zsoldot is adtak a
város védelmére rendelt katonaságnak.</p>
<p>Blomberg arca vérvörös lett.</p>
<p>– Nem kell semmi, – bömbölte. – Nem maradunk ebben az átkozott
fészekben. Elmegyünk, még ma elmegyünk!</p>
<p>Képtelenség is lett volna, hogy a katonák a történtek után
visszatérjenek megint polgári kvártélyaikba.</p>
<p>A báró tehát óvatosan visszafelé kezdte terelgetni a maga
császári királyi szarvasbikáját.</p>
<p>Már alkonyodott, mikor a helyőrség kimarsirozott a városból. Az
utcán csapatosan állottak a burgerek. Egypár hónappal ezelőtt
megmentőjükként köszöntötték Blomberg ezredest, most
megkönnyebbülten sóhajtottak föl, hogy végre megszabadulhattak
tőle.</p>
<p>Senki egy rossz szóval sem merte illetni a katonákat, az
ulánus-ezredes később mégis úgy emlékezett vissza a rövid marsra,
amelyet a főtértől a temesvári útig tett, mint valami rettenetesen
fájdalmas és lealázó vesszőfutásra. Semmitmondó utcai jelenetek
vérig sértő szimbólikus jelentőséget nyertek. Graféknál éppen
nagytakarítás volt és mikor az ulánus-lovak patkói megcsattantak a
ház előtt, egy csapat vihogó vászoncseléd szaladt a kapu elé,
seprűvel <span class="pagenum"><a name="Page_104" id=
"Page_104">-104-</a></span> a kezében. Blomberg elhalványodott,
mikor a seprüs gárdát látta, úgy gyanította, hogy ez valami előre
rendezett csúfság.</p>
<p>A patika előtt egy kis siheder kiáltott utánuk:</p>
<p>– Kolonics bácsi, hová lovagoltok?</p>
<p>Hoffer Gyuri volt. A kíváncsisága őszinte volt, de Kolonics
főhadnagy a fogát csikorgatta és elfordította arcát.</p>
<p>Már közel jártak a vámhoz, midőn egy mezítlábos szolgáló szaladt
utánuk. A <i>Két pisztoly</i>-szálló kis tramplija volt. Egy
csomagot hozott a kezében és egyre Blomberg legényének nevét
kiáltozta.</p>
<p>– Vencel, Vencel, maguk itt felejtettek valamit!</p>
<p>Vencel, aki a vezetéklovakkal volt, átvette a csomagot. A
feketesárga nagy zászló volt benne, amely addig a parancsnok
szállásán lengett.</p>
<p>– Mert ez most már nem kell itt, – magyarázta naiv
jóhiszeműséggel a leány.</p>
<p>– Eine schäbige Geschichte! – csikorgatta fogát az ezredes.</p>
<p>Már öreg este volt, mikor a kis sereg kiért a nagyrét nádasai
közé. A vizi vad nagy szárnycsapkodással rebbent föl előttük.
Amerre a cseh lovasok vonultak, a réti sárban cupogó, makacs
léptekkel követték őket a Rukovina-bakák. Blomberg a katonai
fegyelem meglazult, de még mindig elég erős kötelén vonszolta maga
után ezt a kedvetlen csapatot.</p>
<p>Az ezredes a göncölszekerét nézte, amely szinte vakítóan
tündökölt a bársonyos égboltozaton, mikor megszólalt mellette az
adjutánsa.</p>
<p>– Az emberek fáradtak. Reggel óta nyeregben ülnek… <span class=
"pagenum"><a name="Page_105" id="Page_105">-105-</a></span></p>
<p>– Hát háljanak meg a gazemberek itt a pocsolyában, – morogta az
ezredes.</p>
<p>Mikor a csehek kicsiholtak, egypár száz lépésnyire tőlük
fölvillantak a nádasban a Rukovinák tábori tüzei is. A bakatisztek
közül azonban senki sem jött át vizitába az ezredeshez.</p>
<p>– Azok odaát őrszemeket állítottak, – jelentette Kolonics, aki
fehér lovasköpenyegében, hosszúszárú pipával jött ki a
nádasból.</p>
<p>– Az sohasem árt, – vélekedett az ezredes.</p>
<p>– Csakhogy az őrszemeket nem az út felé, hanem velünk szemben
állították föl. A tisztjeik nem is alusznak, hanem együtt ülnek a
legénységgel.</p>
<p>Vajjon mibe fő a fejük?</p>
<p>Most már Blomberg is őrszemeket állított a nádasba és
megparancsolta, hogy a legénység fele virrasszon karabéllyal a
kezében… A két császári csapat hajnalig ott feküdt a nádasban és
bizalmatlanul, ugrásra készen leste egymás lélegzetét.</p>
<p>Hajnalban lovas futár kereste az ezredest. Temesváron már
megtudták, hogy mi történik idelenn és Vukovics kormánybiztos
vehemens ékesszólásának sikerült az ingadozó császári főkommandót
rávennie, hogy Blomberg ulánusait Makóra vezényelje, a
Rukovina-bakákat azonban hagyja meg Versecen… A főkommandó megint
igen óvatos formában fogalmazta meg parancsát: „A magyar királyi
kormány körében fölmerült az óhajtás…“ „… a további intézkedések
ezredes úr belátására bizatnak…“</p>
<p>Az ezredes átküldte a parancsot Kollmannak, a Rukovinák
őrnagyának. A két csapat kétfelé vált és rögtön útra kelt, a
lovasok észak felé, ahol fekete felhők gunnyasztottak a sikságon, a
bakák dél felé, ahol a verseci <span class="pagenum"><a name=
"Page_106" id="Page_106">-106-</a></span> várhegy kúpja a fölkelő
nap fehér fényében úszott. Az ulánusok mogorva csendben lovagoltak,
a Rukovinák azonban vidáman énekeltek. Pedig a bakáknak nem volt
okuk vigadni, mert aki tisztjei közül túlélte a háborút, az a
kufsteini vár börtönében penészedett meg, a lovasoknak pedig nem
volt okuk szomorkodni, mert báró Blombergből tábornok lett, a
tisztjei is mind soron kívül előléptek.</p>
<div class="chapter">
<h2>X.</h2>
</div>
<p>A svábok barrikádokkal vették körül Versecet, a német részt még
külön torlaszövvel is elválasztották a rác várostól. Az országutak
betorkolásánál kis földvárakat hánytak föl – ők ezeket redutoknak
nevezték – és azokban állandó őrséget tartottak.</p>
<p>A redutokba az asszonyok hordták az elemózsiát és néhanapján
egész pikniket rögtönöztek. Az általános fölfordulás közepett a
németek sokat engedtek prüderiájukból.</p>
<p>Egy nap Graf Mihály jelent meg a pancsovai úton levő redutban,
melynek Jani öccse volt a kommandánsa.</p>
<p>– Győztek a mieink! – rikoltotta már messziről. – Szétverték a
horvát bán seregét, Jellachich maga Bécsbe futott, Róth generális
egész seregével magyar fogságba jutott!</p>
<p>Szeptember 24-ike előtt Graf Mihály még csökönyös fekete-sárga
volt, de most már ő is, az öreg asszony is, <i>Gossuth</i>-ra
esküdött. Ez azonban nem annyira Kossuth, mint inkább a bécsi
intézők érdeme volt.</p>
<p>A sváb legények örömükben táncra kerekedtek, aztán zászlók alatt
bejárták a várost, minden utcasarkon elsütögették puskáikat és
furulyaszó meg dobpergés mellett újból <span class=
"pagenum"><a name="Page_107" id="Page_107">-107-</a></span> és
újból kihirdették a nagy ujságot, amelyről különben már az egész
város tudott.</p>
<p>Valahányszor Graf Jani kommandirozta az őrséget, a kis Hoffer
Gyuri rendszerint elhozta a redutba Bábikát. A két gyermek nagy és
forró ragaszkodást mutatott a nemzetőrhadnagy iránt és igen büszke
volt annak barátságára. Bábi, aki mindenről tudott, ami a városban
történt, főleg azért járt ki a redutba, hogy kedve szerint
kibeszélhesse magát. Senki sem hallgatta olyan odaadással az
életről és az emberekről nyilvánított nézeteit, mint Graf Jani.
Igen szókimondó kisleány volt és ha olyan dolgokról beszélt,
amelyek kívüle estek a gyermekszoba gondolatkörének, akkor kiválóan
naiv arcot csinált hozzá. Jani gyakran nem tudta, hogy megérti-e
Bábi azt, amit mond, vagy nem érti.</p>
<p>– A mi Nellink most olyan halvány és csendes, mintha nem is
húsból és vérből való leány, hanem fehér árnyék volna… Sokat jár a
bajor apácákhoz és ha mama megengedné és ha nem volna a két kutya,
Snik és Snur, akkor maga is apáca lenne. Mama azonban nem engedi és
a kutyákkal is baj van, mert az apácák azt mondták, hogy oktalan
állatoknak nincs helyük a kolostorban.</p>
<p>– Emiliának most nem szabad viselnie a jegygyűrűt, amit
Kolonicstól kapott. Apa nem engedi, azt mondja, hogy Kolonics egy
rongy. De azért mégis viseli, de nem az ujján, hanem a keblén, a
ruhája alatt. Emilia egészen svarcgelb, nagyon szidja Kossuthot, de
csak a gyerekszobában, hogy apa ne hallja. Mama azt mondta
Emiliának: édes leányom, ha bánatod van, akkor fogd a vasalót vagy
a főzőkanalat, attól meggyógyúl a szíved…</p>
<p>Manin Zorkáról is beszélt, bár a szép szerb leányt – Isten tudná
miért, – igazában soha sem szenvedte.</p>
<p>– Zorka mostanában Manueléknál lakik és nem jár <span class=
"pagenum"><a name="Page_108" id="Page_108">-108-</a></span> sehová
sem. Olyan fehér és olyan hideg, mint egy kőszobor, hanem igaz,
hogy nagyon szép. Azt mondják, hogy azon az éjtszakán, mikor
megölték édesapját, nagy ijedtségében elfelejtette a magyar és a
német beszédet és most csak rácul tud. Azt a furcsa szokást vette
föl, hogy soha sem néz az ember szemébe, hanem elnéz a feje
fölött…</p>
<p class="center">*</p>
<p>Mayerhoffer ezredes, akit hihetetlenül felbőszített a svábok
viselkedése, októberben megrohanta a várost. Granicsárjainak harci
kedvét föltüzelte a hír, hogy Blomberg elvonúlt és hogy Esterházy
huszárai Torontálban vannak.</p>
<p>A szerb sereg ezúttal is szekereken érkezett a város alá. Ezek a
szekerek csodálatosan mozgékonnyá tették a rác haderőt, a
szekeresek nagyon jól manövriroztak, mindig pontosan követték a
sereg mozdulatait, ott voltak, ahol szükség volt rájuk, soha zavar
vagy torlódás nem támadt köztük.</p>
<p>A második verseci „csata“ lefolyását így jellemezte a kis Hoffer
Gyuri:</p>
<p>– Nem is volt csata, mert a rácok túlkorán elmentek megint.</p>
<p>A granicsár zászlóaljak, amelyek a lombardiai harctereken nem
egyszer dicsőségesen verekedtek, a verseciek első sortüzére
megtorpadtak, sarkon fordultak és vad rendetlenségben
elmenekültek.</p>
<p>Valami érthetetlen okból pánik tört ki köztük. De ezek a mindent
elsöprő, esztelen pánikok újabban napirenden voltak a szerb
seregben.</p>
<p>Egypár császári tiszt erőlködött, hogy megállítsa a szaladó
embertömeget, az átkozódásuk, ordítozásuk és vagdalkozásuk azonban
hiábavaló volt és midőn már veszedelmesen közeledtek feléjük a
Rukovinák szuronyai, ők is hüvelyébe csapták kardjukat,
fölkapaszkodtak a szekerekre <span class="pagenum"><a name=
"Page_109" id="Page_109">-109-</a></span> és dühösen elvágtattak.
Üldözni nem lehetett őket, mert a versecieknek nem volt lovasságuk.
A granicsárok közül mindössze hárman estek el, a verseciek közül
senki sem sebesült meg.</p>
<p>Az osztrák-szerb sereget – mostanában már ez volt a hivatalos
elnevezése, – a közeli napokban még lealázóbb kudarc is érte. Hogy
némileg talpra állítsa megint a legénység önbizalmát, megtámadott
egy árva sváb községet, Zichyfalvát, amelynek egész helyőrsége egy
bakaszázad volt, Lutz hadnagy kommandója alatt.</p>
<p>A német azonban mérges hörcsögként pattant ki eperfalombos
falujából, a Rukovinák és a kaszás nép dühös rohama visszaverte és
megfutamította a granicsárokat.</p>
<p>A zichyfalvai győzelemnek azonban nagy ára volt. Lutz hadnagynak
rejtélyes módon nyoma veszett az ütközetben. Csak harmadnapra
találtak rá egy kukoricaföldön. Ott feküdt holtan, egyik kezében
véres zsebkendőt, a másikban egy ronggyá tépett szerb zászlót
tartott. Néhány lépésnyire tőle egy granicsár káplár feküdt, Lutz
kardpengéjével a szívében. Mind a ketten tágranyitott, csodálkozó
szemmel bámúltak föl a kék bánsági égboltozatra, mintha azon
töprenkednének, hogy miért is kellett nekik ilyen fiatalon
meghalniok. A hadnagyon nem találtak semmiféle sebet, őt hirtelen
támadt tüdővérzése ölte meg.</p>
<p>– Pedig hányszor mondtam neki, hogy kímélje magát! – sopánkodott
a vén katonai felcser.</p>
<p>Az utolsó időben, amióta nagyon meggyötörte a betegsége, a
szegény Lutz keresve kereste a katonai halált, a csaták szeszélyes
istene azonban sajnált tőle egy becsületes puskagolyót.</p>
<p>A parasztok a templomukba vitték a hadnagyot és onnan temették.
Graf Jani is kijött a városból, hogy utolsó útjára kísérje
barátját. Mivel a halott semmiképpen sem <span class=
"pagenum"><a name="Page_110" id="Page_110">-110-</a></span> akarta
kiereszteni megmerevedett kezéből a zászlót, Graf kérésére vele
temették ezt a jelvényt, amelyet ellobbanó életének utolsó
erőkifejtésével ragadott magához.</p>
<p>A hét svábok most már csak négyen voltak.</p>
<div class="chapter">
<h2>XI.</h2>
</div>
<p>Bécsben egy beteg öreg úr naiv és reszkető betükkel odarajzolta
keresztnevét egy okirat alá és lenn, a távoli Bánságban,
máról-holnapra százezer embernek megváltoztak a fogalmai a
becsületről és az életről. Megjelent az októberi manifesztum.</p>
<p>Báró Rukovina most végre megtudta, hogy mit kell tennie:
becsapta Temesvár várkapuját, mérges borzként belevette magát a
bástyák téglaalagútjaiba és azt mondta, hogy ő most már nem ismer
semmiféle magyar kormányt. A svábok is megtudták, hogy ők kicsodák.
Eddig jóformán lépésről-lépésre mentek a császáriak után, de a
katonák hirtelen elugrottak mellőlük és ők most azon vették észre
magukat, hogy „vakmerő felségsértők és lázadók“.</p>
<p>Eddig csak dél felől fenyegetett a szerb veszedelem, de most már
északon és keleten is égő falvak tüze világította be a hosszú
októberi éjszakákat. Észak felől a Temesvárból kicsapó császári
helyőrség, kelet felől pedig az oláh-bánáti granicsárok agyarkodtak
a sváb városok ellen.</p>
<p>Mióta híre érkezett, hogy a temesváriak befészkelték magukat a
közeli Csákován és hogy támadásra készülnek Versec ellen, a
nemzetőrök egy része a temesvári országúton töltötte az éjszakákat.
A legények töltött karabéllyal lesték a portyázó császári
lovasokat, közbe pedig <span class="pagenum"><a name="Page_111" id=
"Page_111">-111-</a></span> az égboltozaton föl-föllobbanó
meteorrajokat nézték. Úgy tetszett, hogy a bánsági svábság is ilyen
gazdátlan szikraraj, egy széthulló égitest elszabadult
törmelékei.</p>
<p>Egy hideg éjszakán – a szerb Dunáról süvöltve fújt a csipős
Koszova szél – furcsa menet közeledett a verseci barrikádok felé.
Egypár lovasember, két hintó és egy nagy ekhós szekér. A lovasok
valami ódivatú huszármundért és Mária Terézia-korabeli
cukorsüvegcsákót viseltek. Nagybajszú, kövér és szigorú emberek
voltak. A svábok megismerték, hogy vármegyei huszárok. A négyes
fogatban négy tekintélyes úr ült, mindegyikük ezüstkupakos
tájtékpipát tartott a keztyüs kezében.</p>
<p>A nemzetőrök belevilágítottak fáklyáikkal a hintóba.</p>
<p>– Kik az urak? – kérdezte Graf Jani katonáspeckesen.</p>
<p>– Mi vagyunk Temesvármegye! – hangzott el az önérzetes
válasz.</p>
<p>Ezt egy nagyszakálu, villogó szemü öreg mondta, akinek félig
oroszlán-, félig rókaarca volt.</p>
<p>– Én vagyok Turányi, második vicispán. Ez itt mellettem a
főjegyző, szemben a két úr a főügyész és a tiszti orvos. A bakon a
patvaristám ül. A másik hintóban van az asszonynép, az ekhós
szekéren meg a vármegyei levéltár.</p>
<p>A vármegye megszökött a svarcgelb Temesvárról és Versecre tette
át székhelyét. Akkoriban senki sem ülhetett nyugton az országban, a
szlávok északnak, a magyarok délnek özönlöttek és a vármegyék után
forspontos szekerekre kapott a kormány is.</p>
<p>– Az urak mit strázsálnak itt? – kérdezte a vicispán.</p>
<p>– A városunkat őrizzük, hogy fejünkre ne gyujtsák őfelsége
katonái, – mondta Graf. <span class="pagenum"><a name="Page_112"
id="Page_112">-112-</a></span></p>
<p>– Eddig ugyan jól őrködtek, az egész ország a megmondhatója, –
bólintott a vicispán.</p>
<p>Azután a mellette ülő főjegyzőhöz fordult:</p>
<p>– A rácokból nem fog osztrákokat csinálni Bécs, de a svábokból
máris magyarokat csinált.</p>
<p>Időközben odaérkezett a második fogat is, az asszonyoké. Egy
fiatal nő, aki nagyon unhatta már a kocsikázást, kiszökött a
hintóból és nagy galléros köpenyegével nekifeküdvén a szélnek,
odavitorlázott az urakhoz.</p>
<p>– Hol vagyunk, apus? – kérdezte.</p>
<p>– Ez már Versec, lyányom, – válaszolt Turányi alispán, – ezek az
urak pedig Versec védői.</p>
<p>Barna, bársonyos tekintetü lelkes nagy szempár simogatta végig
Graf Jani arcát.</p>
<p>– Én ismerem önt, uram, – mondta a leány. – Láttam önt
Temesváron, mikor a szerviánus-rabokat eszkortirozta. Ön az a
nemzetőr-hadnagy, aki elevenen elfogta a rác Stanimirovicsot.
Nemde, úgy van?</p>
<p>A néhai volt odborbiztos elfogatásában a főérdem ugyan a kis
Hoffer Gyurié volt, aki most ökölbe szorított kezekkel és fülig
betakaródzva aludt otthon, Jani azonban nem látta helyénvalónak a
hosszas magyarázkódást és ennyit mondott csak:</p>
<p>– A nevem Graf János!</p>
<p>A bársonyos tekintetü leány régi és kedves ismerőse volt
Janinak. Az ország akkoriban teli volt egy kőnyomással, amely
Hungária asszonyt ábrázolta. A kép nem volt valami művészi alkotás,
Hungáriának azonban szakasztott olyan leányosan fenkölt, rajongó és
kedvesen fontoskodó arca volt, mint a vicispán szép leányának.</p>
<p>– Szállj kocsiba, Kamilla, mert indulunk! – mondta az
alispán.</p>
<p>Turányi Kamilla azonban úgy érezte, hogy még <span class=
"pagenum"><a name="Page_113" id="Page_113">-113-</a></span>
mondania kell valamit. A szemében fölcsillant a mámoros tűz, amely
akkoriban annyi szép női szemet tett szebbé.</p>
<p>– Engedje meg, Graf hadnagy úr, hogy emlékül adhassam önnek ezt
a nemzeti kokárdát. Lehet, hogy soha sem fogjuk egymást
viszontlátni ez életben, mert hiszen nem tudjuk, hogy mily
zivatarokat hoz a holnap. De ha kedvezne nekünk a szerencse és
viszontlátnók egymást, akkor erről a kokárdáról fogom önt
megismerni. Azért kérem önt, viselje mindig a honszerelem
jelvényét.</p>
<p>Azzal leszedte kebléről a kokárdát és odatűzte Graf Jani
mellére. Olyan kecses és meghatott méltósággal tette, hogy a
körülálló savanyu svábok közül egyiknek sem volt kedve nevetni.
Mind úgy érezték, hogy ez több, mint egy fiatal leánynak és egy
fiatalembernek magánügye.</p>
<p>Grafnak később eszébe jutott, hogy mégis meg kellett volna
csókolnia a leány kezét. Hiszen gondolt is reá, mikor a formás,
fehér kéz ott babrált a kabátján, közel az arcához, de az átkozott
sváb szégyenérzete megint megbénította akaraterejét.</p>
<p>Ha Jani attól félt, hogy Turányi Kamilla balsejtelme beteljesül
és hogy nem fogják egymást viszontlátni az életben, akkor hamarosan
kellemes csalódásban lett része. Reggel ugyanis, mikor éhesen és
fáradtan, a kokárdával a mellén hazacsörtetett, Kamilla kisasszonyt
ott találta szülei háza udvarán, kosárral a karján, száz tolakodó
baromfi közepett, amely kodácsolva és verekedve kapkodta a fejére
hulló takarmányt. A vicispán úr pedig pipázva sétált fel-alá a zöld
szobában és valami végzést diktált körmölő patvaristájának.</p>
<p>Egész Versecen a Graf-háznak voltak a legmagasabb szobái és a
városi tanács, amely tudta, hogy mi dukál egy vicispánnak, ide
kvártélyozta be a tekintetes urat. A <span class="pagenum"><a name=
"Page_114" id="Page_114">-114-</a></span> Grafné tizenkét szobája
közül tíz különben is üresen állott, amióta hazamentek a
fehértemplomi bujdosók.</p>
<p>Jani úgy találta, hogy Kamilla kisasszony nappali világítás
mellett még inkább Hungária, mint fáklyafénynél. Valami kecses és
megható méltóság jellemezte a leány egész valóját és midőn most
Grafné csirkéit etette, az ember egy allegórikus jelenetre
gondolhatott volna: „Hungária asszony, mint a nemzeti
baromfitenyésztés ügyének patronája“.</p>
<p>Kamilla honleányi rajongása – mert honleány volt a lábahegyéig –
forró és szent fényével bevilágította Grafék házát. Még Grafnét is
lefegyverezte, az pedig tüskés asszonyság volt és ki nem állhatta
„az ilyen mókákat“. Most azonban csendes élvezettel hallgatta, ha a
kisasszony előtte érthetetlen, de elragadó energiáju és
csodás-muzsikáju Petőfi-verseket szavalt, sőt segített is
Kamillának kokárdákat varrni a nemzetőrök számára. Mert Kamilla
megfogadta, hogy nem pihen meg előbb, míg a hon minden polgárának
szíve fölött ott nem virít a szent három szín. Graf Jani első
pillanatban mindenét, minden gondolatát, érzését, emlékét és
reményét letette Kamilla lába elé. Még a szegény Manin Zorka képét
is… A vicispán kisasszony szépsége, amely olyan idegenszerűen
magyaros volt, csodásan meghatotta és föllelkesítette. A nagy epedő
honvágy, melyet a magyarság után érzett, most Kamilla felé fordult.
És mivel előre tudta, hogy ez a szerelme is reménytelen lesz, a
hősi halálról álmodozott, amely akkor éri utól, mikor az
ellenségtől elhódított zászlót leteszi Kamilla lábai elé. A dolog
gyakorlatilag nem látszott megvalósíthatónak, de álomnak mégis édes
volt.</p>
<p class="center">*</p>
<p><span class="pagenum"><a name="Page_115" id=
"Page_115">-115-</a></span></p>
<p>November első napján a kitaszított és gazdátlan sváb város egy
új, ifju naprendszer vonzási körébe jutott.</p>
<p>Trombitaszóval és dobpergéssel magyar katonák vonultak a
városba. Elsőnek a szegedi 3. honvédzászlóalj két kompániája
masirozott egy Földváry Sándor nevü, félszemü kapitány kommandója
alatt, azután csongrádi és vásárhelyi lovas és gyalogos nemzetőrök
érkeztek. A sereg vezére Damjanich János alezredes volt. A svábok
elkedvetlenedtek, mikor kitudódott, hogy ez a Damjanich rác ember,
hozzá még stásai granicsár. Lóháton jött a gyalogosok közt és
körszakállas, lapos és széles ábrázatán, amely úgy ringott a
katonái feje fölött, mint a rác szentkép a processzióban, a komor
erő és a szláv titokzatosság kifejezése ült.</p>
<p>Mindenki rettegett tőle és mindenki rajongott érte. Egypár nap
múlva már azt mondták a svábok: Ez a mi emberünk! Ő nem hasonlított
azokhoz a császári katonákhoz, akiket a verseciek ismertek. A
taktikázó huzavonát, a felelősségtől való félelmet híréből sem
ismerte. Minden szava egyenes, találó és kemény volt, mint a
kalapácsütés, minden cselekedete gyors, ellenállhatatlan és
rettenetes, mint a mennykőcsapás. Az emberek ösztönszerűen
megérezték benne az erőt és az elszántságot. Damjanichcsal
ellenkezni annyi volt, mint meghalni.</p>
<p>Egypár nappal később, midőn Graf Jani éppen a
Szalvátor-patikában pálinkázott, még egy fantasztikus lovascsapat
jött a temesvári út felől. Vagy száz kanászkalapos, cifraszűrős,
kékgatyás parasztember. Jócsontu paripákon ültek, mindnyájának volt
duplacsövü puskája, karikása és kulacsa és mindnyájának pipa volt a
szájában. Az urak kiszaladtak a patikából. Soha még ilyen furcsa
parasztokat nem láttak. Volt köztük bikanyaku, fiatal vasgyúró,
volt javakorabeli férfi és volt tiszteletreméltó <span class=
"pagenum"><a name="Page_116" id="Page_116">-116-</a></span> öreg
is, aki varkócsban viselte a haját a halántéka fölött, a lovát
azonban mind pompásan ülte meg, a nézése mindnyájának bátor, a
tartása meg úri volt.</p>
<p>A csapat élén egy igen jóképü atyafi poroszkált. A patika előtt
megállította szép sárgáját, tisztességtudóan megbillentette
kalapját és megkérdezte, hogy hol van Damjanich alezredes
kvártélya.</p>
<p>Az urak útbaigazították.</p>
<p>– Honnan jöttek, atyafi és kik maguk? – kérdezte Graf Jani.</p>
<p>– Ki innen, ki onnan jött, magam Szögedéből, a nevem meg Rózsa
Sándor.</p>
<p>Tulajdonképpen Rauzsa Sándort mondott, nagy önérzettel
megnyomván az alföldön oly rettegett nevet. A híres haramiavezér
volt, aki engedelmet kapott a kormánytól, hogy táborba szálljon. A
nagy világfölfordulás közepett ez is megeshetett: a rablók és
gyilkosok előjöttek búvóhelyeikből, hogy megvédjék a polgárok
életét és vagyonát a császár katonái ellen.</p>
<p>Harmadnapra Damjanich alezredes már portyázó útra küldte Rózsa
Sándorékat Csákova felé. Tudni akarta, hogy meddig nyomultak már
délnek báró Rukovina csapatjai. Az alezredes azonban nem bízott
túlságosan a betyárok igazmondásában, azért megkérte a
nemzetőrséget, hogy adjon a magyarok mellé két, a vidékkel ismerős
németet.</p>
<p>Hoffer Tóni és Graf Jani vállalkoztak a kalandos útra. Mind a
ketten kereskedők voltak és mivel az üzleti útakat akkoriban
leginkább lóháton szokták megtenni, a kereskedők jó lovasok hírében
állottak.</p>
<p>Korán hajnalban útra keltek, száz lovas, az alföld leghírhedtebb
útonállói és lókötői, velük Versec két legvagyonosabb és
legkényesebb ifja. Rózsáék igazi betyártempóban <span class=
"pagenum"><a name="Page_117" id="Page_117">-117-</a></span>
lovagoltak, azaz galoppban, időközönkint, hogy pihentessék a
paripáikat, lépésben. A magyarok magukban talán megmosolyogták a
németek lovaglását, egyébként azonban igen tisztességtudóan bántak
velük, meg is vendégelték őket paprikás szalonnával és
törkölypálinkával.</p>
<p>Csákován megtudták, hogy a német aznap, mikor Damjanich Versecre
érkezett, visszakotródott észak felé. Damjanichnak már akkor is az
volt a híre az osztrák táborban, hogy nem jó szomszéd. A verseci
őrjárat rövid pihenőt tartott, majd tovább vágtatott észak
irányában. Vojtek alatt egy császári csapattal találkoztak, amely
alighanem hasonló járatban volt, mint ők. Elég furcsa ármádia volt
a császári is: fél ulánus svadron és vagy öt-hatszáz kaszával és
baltával fegyverkező bocskoros oláh. A temesváriaknak volt rá
gondjuk, hogy föllázítsák ezt a népet is, amely eddigelé békésen
megült falvaiban. Az oláhok megtorpadtak a verseci lovasok láttára,
Rózsa Sándorék is megállapodtak. Damjanich alezredes kiadta nekik a
szigorú parancsot, hogy megütközni semmi körülmények közt nem
szabad, a kaszás embereknek pedig, ha nem is kaptak hasonló
parancsot, semmi kedvük nem volt verekedni.</p>
<p>Hoffer Tóni elővette a messzilátóját és az ellenséget mustrálta.
Az oláh kaszások élén egy hosszú dzsidás tisztet látott, aki
ugyancsak messzilátót tartott az öklében és nagy figyelemmel nézett
vissza Hofferra. A tiszt Kolonics főhadnagy volt. A két fiatalember
nem beszélt többet egymással az életben, nem is tudódott ki soha,
hogy mit gondoltak ők akkor egymásról, nem lehetetlen azonban, hogy
mind a ketten megbotránkoztak egymás társaságán.</p>
<p>A portyázók megtudták azt, amit Damjanich tudni akart és délután
már visszatértek megint a városba. A két <span class=
"pagenum"><a name="Page_118" id="Page_118">-118-</a></span> ifjú
ember Rózsa Sándor oldalán lovagolt végig a főutcán és mi tagadás
benne, igen jólesett nekik, hogy az egész város látta őket ebben a
társaságban.</p>
<p class="center">*</p>
<p>Graf Jani és barátai honvédbált rendeztek a Konkordiában. Úgy
mondták, hogy a honvédek tiszteletére, de azért a Turányi Kamilla
bálja lett belőle.</p>
<p>Graf magára vette a legjobbik kabátját és bekopogtatott a
vicispánékhoz, hogy meginvitálja őket a bálba. A tekintetes úr ott
ült a szobában, pipával a szájában, okuláréval az orrán, dézsába
hűtött borral a keze ügyében és holmi aktákat nézegetett. Kamilla
tépést készített és két ifjú hadnaggyal társalgott, aki vizitába
érkezett. A vicispánt nem zavarta a fiatalok beszélgetése, sőt
ellenkezőleg, szerette, ha a füle mellett duruzsolnak.</p>
<p>A tisztek közül az egyik Fáy Gyula volt és a vörössapkásoknál
„vitézkedett“, a másik, egy Resser nevű pozsonyi fiú, a
Württemberg-huszároknál „állott“. Fáy feltünően szép, ábrándos,
barna ifjú volt és egy magyar tipusú arkangyalra emlékeztette Graf
Janit. A huszár komor, sápadt, lobogó szemű ember volt, a haját a
homlokába fésülte és republikánus füzeteket hordott a zsebében.</p>
<p>Midőn a tisztek megtudták, hogy a jövő héten bál lesz, ugyanazon
ötletük támadt és szinte egyszerre elkérték Kamilla kisasszonytól a
magyar füzértáncát. Ez a tánc, sokatmondó figuráinak sorozatával,
az együtt eltöltött élet jelképies extraktuma volt.</p>
<p>Mielőtt a kisasszony még válaszolhatott volna, megszólalt Graf
is, merészen mondván:</p>
<p>– Tulajdonképpen magam is ilyen szándékkal bátorkodtam
idejönni…</p>
<p>Ebben a pillanatban árnyék vetődött a szobába, egy széles nagy
katonatiszt lépett be, aki elfoglalta az üvegajtó <span class=
"pagenum"><a name="Page_119" id="Page_119">-119-</a></span> egész
nyílását. A fiatal tisztek fölpattantak székükről, a vicispán pedig
levette fejéről a rojtos sapkáját.</p>
<p>A katonatiszt Damjanich alezredes volt.</p>
<p>Azért jött, hogy valami intézkedést kérjen Turányitól a megyei
forspontok dolgában.</p>
<p>– Alezredes úr, – szólt később Kamilla, – kérem önt, hogy legyen
bíró egy vitás kérdésben. Ez a három úr a füzértáncomat kéri és
mivel egyiket sem óhajtom mellőzni, elhatároztam, hogy öntől kérem
a döntést.</p>
<p>– Mikor lesz a bál? – kérdezte mélyzengésű orgonahangján
Damjanich.</p>
<p>– November nyolcadikán, – mondta Graf Jani.</p>
<p>– Akkor nem lehet. Nyolcadikán este aludni fognak a tisztjeim.
De kilencedikén este már ráérnek mulatni.</p>
<p>Az alezredes Kamilla felé fordította széles, lapos
kalugyer-arcát, amelynek oroszlánnyugalma mögött ott lappangott
szörnyű ingerlékenysége.</p>
<p>– Az ilyen szép delnőnek csak a legderekabbik katona méltó
táncosa. November kilencedikén meg fogom önnek mondhatni, hogy ki a
legderekabb az urak közül.</p>
<p>Damjanich, akiben megvolt a vadászó és harcoló ősember minden
éleslátása és ravaszsága, akkoriban a portyázóival már
körültapogatta a temesvári hadtest előretolt hadállásait és már
tisztában volt a császári főkommandáns katonai és emberi
mivoltával. Tudta, hogy Rukovina tábornok alapjában véve óvatos
filiszter, akinek mindenhez van bátorsága, csak éppen ahhoz nincs,
hogy kitegye magát a kudarc veszedelmének. Mint a csigabiga, csak
féllábbal mer kilépni biztos várából és a versecieknek nincs is
miért félniök tőle. A császári vezéreknek az volt a bajuk, hogy
nagyon sok volt a veszteni valójuk; a magyaroknak pedig sok volt a
nyerni valójuk.</p>
<p>Damjanich most már hozzálátott, hogy Rukovina <span class=
"pagenum"><a name="Page_120" id="Page_120">-120-</a></span> szeme
előtt elpusztítsa annak szerb szövetségeseit. Ezt a szándékát
félelmetes sietséggel és véres energiával vitte keresztül.</p>
<p>Versecet akkoriban megint két rác tábor zaklatta, az alibunári
és a lagerdorfi. Alibunáron újabban sok csapatot vont össze
Szuplikác, Lagerdorf pedig, amelyet azért erősítettek meg a
granicsárok, hogy a két testvérvárost, Versecet és Fehértemplomot
elvágják egymástól, a délvidék rémévé nőtte ki magát. A tábor a
balkáni barbárság és gyűlölet erős vára volt. A szerb parasztok
énekekben dicsőitették a lagerdorfi hősöket, akik szívós
irtóháborút folytatnak minden ellen, ami magyar vagy német. A
portyázóik rabolva és pusztítva kalandoztak a széles délvidéken és
a déli Koszova-szél gyakran égett szagot és hullabűzt hozott a
városba.</p>
<p>November nyolcadikán, sötét hajnalon, Damjanich váratlanul
kiosont a városból és Lagerdorf felé sietett. Két gyalogos
századot, egy kompánia sváb önkéntest, fél huszár-svadront és száz
Rózsa Sándor-féle lovast vitt magával. A svábok éjfélkor még nem is
tudták, hogy ki fognak marsirozni. Az alezredes parancsára öt
nemzetőr-kompániának a pancsovai útat kellett őriznie, ha netán
támadást próbálnának az alibunáriak.</p>
<p>Midőn már a hátuk mögött volt a város, a várhegy déli lejtőjén
egyszerre három pásztortűz csillant föl az őszi szürkületben.</p>
<p>– A kutyáknak spionjaik vannak a városban, – morogta
Damjanich.</p>
<p>Úgy is volt, ahogyan mondta, mert mikor Lagerdorf alá érkeztek,
már ott várta őket a falu előtt az egész szerb sereg, hadi rendbe
sorakozva.</p>
<p>Ezen a napon nem főztek ebédet a német városban, az asszonyok a
templomban imádkoztak, a férfiak pedig <span class=
"pagenum"><a name="Page_121" id="Page_121">-121-</a></span> fekete
rajokban ellepték a hegy gerincét és élesen figyeltek a Karas
völgye felé.</p>
<p>Délig távoli ágyúzást hallottak. Olyan halkan morogtak az ágyúk,
mint a bőgölyzümmögés. Délután óriás, fekete füstfelhő emelkedett a
síkság fölé… A felhőnek olyan formája volt, mint a szálló
denevérnek.</p>
<p>Ekkor mozgolódás és kiáltozás támadt a városban:</p>
<p>– A magyarok fölgyújtották Lagerdorfot!</p>
<p>Mielőtt még bealkonyodott volna, már visszajött a kis sereg. A
tisztek arca ragyogott, a legénység vidám énekszóval marsirozott a
városba. Hetven szerb rabot, ágyúkat, zászlókat és sok szekérre
való szuronyos puskát hoztak magukkal.</p>
<p>Turányi vicispán ott állott a Templom-utca gyalogjáróján, az
izgalomtól remegő, kipirult arcú Kamilla a karjába
kapaszkodott.</p>
<p>Damjanich, aki olyan volt a nagy lován, mint egy egyenruhás rác
püspök, odaterelte szürkéjét a gyalogjáró szélére.</p>
<p>– Estére táncolhatnak, kisasszony, – mondta.</p>
<p>– És kié legyen a füzértánc? – kérdezte Kamilla.</p>
<p>– Be kell érnie a sváb nemzetőrhadnaggyal.</p>
<p>– Ő volna a legderekabbik a három közül?</p>
<p>– Azt egy szóval sem mondom. De a másik kettő nem táncolhat,
mert elesett.</p>
<p>– Mennyi a veszteségünk? – kérdezte elboruló arccal a
vicispán.</p>
<p>– Négy halott, köztük két tiszt és tizenöt sebesült.</p>
<p>– És a rácoké?</p>
<p>– Körülbelül kilencszáz halott és hetven fogoly.</p>
<p>Az alezredes szalutált és megsarkantyúzta lovát.</p>
<p>A lagerdorfi csata a szabadságharc egyik legvéresebb ütközete
volt. <span class="pagenum"><a name="Page_122" id=
"Page_122">-122-</a></span></p>
<p>A szegedi nemzetőrök, akik arról voltak nevezetesek, hogy
nagyobbrészt idősebb férfiak és szinte kivétel nélkül családapák
voltak, a félszemű Földváry vezetése alatt hallatlan erővel és
vadsággal rohanták meg a granicsárokat. A szerbek elkeseredett
szuronycsata után visszahúzódtak a falujokba, de itt meg Elek
százados két vörössapkás kompániája támadta őket hátba. A
kilencesek Vojvodinc felől érkeztek és egy gépkerék pontosságával
dolgoztak össze a verseciekkel. Ez különben természetes volt,
Damjanich rendeleteit betű szerint szokták teljesíteni, mivel
minden írott parancsa mögött ott állott a láthatatlan klauzula:
„Különben főbelövetem önt.“</p>
<p>Most már pánik ragadta meg a szerbeket, rémült gomolyagokba
verődve futottak, de a huszárok és Rózsa Sándor megvadult legényei
egy részüket a Karasba szorították, a többit pedig órákon át tartó
gyilkos hajszában verték a legelőkön és tarlókon végig.</p>
<p>A vörössapkások a lagerdorfi templom lépcsőjén megtalálták Fáy
Gyula hadnagynak holttestét. Senki sem tudta, hogyan került oda
egyedül. Ez a gyerekhadnagy a bataillon kényeztetett kedvence volt
és midőn a legények meglátták förtelmesen megcsonkított holttestét,
annyira földühödtek, hogy nem adtak többet pardont, a rabokat is
fölkoncolták és azt a hetven szerbet, akit Versecre hoztak, csak a
saját testükkel tudták megvédeni a szegediek.</p>
<p>A Bánság fölött, mint a csaták titokzatos és ijesztő bálványa,
fölemelkedett Damjanich óriás alakja. Damjanich neve e naptól fogva
híres lett az országban.</p>
<p>A svábok visszafojtott lélegzettel és az izgalomtól sápadt
arccal hallgatták a Lagerdorfot megjárt önkéntesek elbeszéléseit.
Ilyen hadviselésről eddig fogalmuk sem volt. A tisztek mindenütt
elől. Damjanich maga minden percben <span class="pagenum"><a name=
"Page_123" id="Page_123">-123-</a></span> kockára tette mindenét,
hogy mindent megnyerjen. A félszemű Földváry nevetve dicsekedett,
hogy őt nem fogja a golyó és mindig a támadó front előtt rohant. A
császári legénység parancsszóra ment tűzbe, de ezek a honvédek úgy
verekedtek, mintha a háború az ő személyes ügyük volna. A legénység
mindenféle hadicseleket eszelt ki. Midőn a kilencesek beérkeztek a
faluba – így beszélik, – fordítva tették föl vörös sapkájukat, hogy
szerviánus feznek lássék és rácul kiáltották oda a
granicsároknak:</p>
<p>– Itt vagyunk, testvérek, ne féljetek!</p>
<p>A granicsárok egy pillanatig azt hihették, hogy szerbiai
segítség érkezett és csak akkor ábrándultak ki rettenetesen, mikor
a vörössapkások sortűze már földhöz vágta első glédájukat.</p>
<p>Rózsa Sándorról pedig azt beszélték, hogy tizenkét szerbet ölt
meg a maga kezével. Való igaz, hogy a betyárok szilaj
halálmegvetéssel harcoltak. Rózsa Sándor, akit a kommandáns
személyesen megdicsért, igaz betyárhumorral mondta:</p>
<p>– Jól esik verekedni, mikor nem kell félni a csendbiztostól.</p>
<p>A csata estéjén azért megtartották a bált a Konkordiában.</p>
<p>Nevezetes, hogy abban az időben mennyit táncoltak az emberek. A
honvédbálok szent bachanáliák voltak, ahol összevegyűlt és egymást
lángra lobbantotta a férfiak és a nők forradalmi mámora. A
szabadság égő máglyájába mindenki beledobta a legjavát annak, amije
volt, a férfi a bátorságát, a nő a szépségét. „Otthon maradni“
gyávaság lett volna férfinak, nőnek egyaránt. Valami anyáskodó
nagylelkűség és pazarlási vágy szállotta meg a nőket, a férfiakat
pedig, akik nem hittek a holnapban, siralomházi mohóság hevítette.
<span class="pagenum"><a name="Page_124" id=
"Page_124">-124-</a></span></p>
<p>Turányi Kamilla sem maradt otthon. Eljött, a Honderü nemzeti
divatja szerint öltöztetve, a két elesett ifjú fájdalmas és forró
emlékével a szívében. Midőn édes áhítattal és csodálatos
könnyedséggel lejtette a magyar táncokat, köréje csődült az egész
vendégsereg. Ez nem is volt közönséges tánc, hanem a magyarság
büszke önimádásának valami ősi, kecses szertartása.</p>
<p>A táncosa azonban, Graf Jani, nem örülhetett diadalának. A
karjai között tartotta a leány karcsú, meleg testét, de érezte,
hogy a lelke száz mérföldnyi távolságban van tőle. Szinte sajnálta,
hogy ő is nem kapott golyót a Karas mellett, – hiszen igazán nem
rajta múlott, – akkor legalább az övé lett volna valami abból az
édes és forró epedésből, ami Kamilla minden pórusából
áradozott.</p>
<p>Hofferék a leányaik közül csak Emiliát hozták el. Emilia ugyan
váltig könyörgött, hogy hagyják otthon, ő ragaszkodott svarcgelb
jegyeséhez és úgy érezte, hogy árulást követ el, ha honvédekkel
táncol, – Hofferné azonban nem teketóriázott sokat, egypár
nyaklevest igért neki és Emilia könnyes szemmel magára kapta fehér
mullruháját.</p>
<p>A magyar tisztek valahogyan neszét vették, hogy Emilia multján
fekete-sárga folt éktelenkedik és a szőke leány, aki bús
martirmegadással járta a polkát, annyira fölizgatta a
férfihiúságukat, hogy valósággal körülrajongták. Turányi Kamilla
mellett Hoffer Mili lett a legünnepeltebb táncosnő és – mi tagadás
benne, – ez a körülmény alkalmas volt arra, hogy némileg kibékítse
a leányt a rebellis nemzettel.</p>
<p>Ha a polgárok nem láttak még olyan csatát, mint a lagerdorfi
volt, a Konkordia-belihez fogható mulatságot sem igen láttak még. A
fiatal urak életkedve, amelyet délelőtt megfagyasztott a szálló
golyók zizegése, most megindult és forró orkánban szinte már a
fellegekig csapott. <span class="pagenum"><a name="Page_125" id=
"Page_125">-125-</a></span> Az élet megint tündöklő fényben
világított, szebben és kivánatosabban, mint azelőtt bármikor.</p>
<p>Damjanich alezredes, aki szolgálati dolgokban oly irgalmatlan
szigorú volt, most kedélyes apaként csibukozott a sarokasztalnál és
elmélázva nézte az ifjúság boldog tombolását. Ha egyik beborozott
tisztje hozzálépett, csendesen összekoccintotta vele poharát.</p>
<p>Hajnalban a fiatal tisztek és a fölhevült báli vendégek, urak,
hölgyek, összekapaszkodva, a szállására kísérték a vezért. A
nemzetőrök zenekarát is magukkal vitték. Damjanich nyugodt, kissé
nehézkes léptekkel ballagott a maga útján, hatalmas testével is
kiválva a tömegből, körülötte, mögötte trombitáló, rikoltozó,
kacagó sokaság gomolygott.</p>
<p>Mikor a piactérre értek, itt is, ott is megmozdúltak a szerb
házak ablakfüggönyei és a résen szomorú, álmatlan arcok kandikáltak
ki. És akadt szerb, aki a <i>nagy Renegát</i> alakját látva, keserű
büszkeséggel susogta:</p>
<p>– Egy rácnak kellett a magyarok élére állania, hogy leverjék a
rácokat!</p>
<p>December 12-én Damjanich ezredes – a lagerdorfi győzelem
meghozta neki az előléptetést, – egy oroszlánugrással rávetette
magát az alibunári, – károlyfalvi kettős táborra, ahol ötezer
granicsár állott fegyverben.</p>
<p>Az ezredes Gergely őrnagyot Alibunár alá küldte, maga pedig a
szegediekkel és a kassai vörössapkásokkal megrohanta a károlyfalvi
földsáncokat. Három órai eredménytelen harc után a félszemű
Földváry kapitány kezébe vette a zászlót, amelynek szalagját szép
szegedi asszonyok hímezték, és senkivel és semmivel sem törődvén,
egy vallási rajongó valószínűtlen vakmerőségével bement a sáncok
közé. Egész sortűz fogadta, érthetetlen módon <span class=
"pagenum"><a name="Page_126" id="Page_126">-126-</a></span> azonban
megint nem kapott lövést. A honvédjei persze a nyomában voltak.</p>
<p>Gergely őrnagy azalatt már Alibunárt ágyúztatta. A rác túlerővel
azonban semmiképpen sem tudott megbirkózni. Délfelé már az
alibunáriak támadták és lépésről-lépésre visszaverték a magyarokat.
Egy Lippay nevű huszárfőhadnagy egy fél svadronnal megattakirozta
és megállította a magyar ágyúk felé rohanó granicsárokat. A
támadását ugyan visszaverték, de Lippay rögtön a másik félsvadronja
élére állott és újra nekiugratott a rácoknak. Csodálatos
makacssággal ismételte meg támadásait, úgy, hogy a verseci
fuvarosok ráértek biztos helyre vontatni a hatfontosokat.</p>
<p>Délután egyszerre riadalom támadt a granicsárok közt:
Károlyfalva felől megjöttek a menekülők, akiket Damjanich akkor már
kivert utolsó futóárkukból is. Porlepte, véres, szepegő és halálra
fáradt emberek gomolya nyüzsgött az úton.</p>
<p>A menekülők rémült hebegéséből megértették az alibunáriak, hogy
a nagy Renegát jön és hozza a rettenetes vörössapkásokat. A dél
felől vágtatva közeledő orkán úrrá lett az embereken. A szerbek
harci kedvét megfagyasztotta, a magyarokét lángra lobbantotta. A
magyarok Damjanich nevét ordítozták és megtörtént a különös eset,
hogy a granicsárok, akik eddig vitézül nekimentek honvédszuronynak
és huszárkardnak, most ijedten meghátráltak egy név elől.</p>
<p>Alibunár Gergely kezébe esett, mielőtt még Damjanich megérkezett
volna, a szerbek pedig fölhúzódtak a meredek dombhátra. Azonban
azt, akitől menekülni akartak, már nem tudták elkerülni, mert a
dombháton fölbukkantak Damjanich lovasai és a szerbek azon vették
észre magukat, hogy az egymásba fogó honvédzászlóaljak bekerítik
<span class="pagenum"><a name="Page_127" id=
"Page_127">-127-</a></span> őket. A granicsártisztek összeszedték
legényeiket és kétségbeesett szuronyrohammal kitörtek a
hajtóláncból, azután Pancsova felé vonúltak.</p>
<p>Már akkor bealkonyodott és az égő város tűzfénye világította meg
a csatatért. A lobogó vörös fényben a huszárok lovas démonok
módjára rohanták meg a menekülőket. Itt is, ott is ujból meg ujból
összeverődött egy-egy ellentálló csoport, de a lovasság újból és
újból szétugrasztotta és legázolta őket.</p>
<p>Damjanich, miután megsemmisítette a szerb sereget és
elpusztította Alibunárt, nem tért vissza Versecre, hanem Torontálba
vonult, hogy Kiss Ernő hadosztályával egyesüljön. Másnap esett meg
a híres jarkováci éjjeli támadás, mikor az álmában meglepett vezér
egy szál ingben pattant nyergeletlen lovára és félmeztelen legényei
élén verte vissza az éj homályából előbukkant ellenséget.</p>
<p>A verseciek Tedeummal ülték meg az alibunári diadalt.</p>
<p>Mialatt Dániel kanonok könnyes szemmel és kissé mekegő hangon
zengte a Seregek Urának dicsőségét, Graf Jani, aki a
nemzetőrtisztekkel ott térdepelt az első padban, egyre csak Turányi
Kamilla fanatizált szép Hungária-arcán legeltette szemét. A magas
ablakon keresztül egy napsugár belévillant a templom homályába és
gyöngéden körülremegte a leány alakját. Minden, ami az embert
összekötheti Istenével, ebben a pillanatban ott ragyogott Kamilla
arcán.</p>
<p>Graf Jani lelkébe ekkor egy elhatározás hullott bele, olyan
váratlanul, mint egy arany meteor. Mise után meg fogja kérni a
vicispán leányának kezét! Bolondság, igaz, de a világ most ugyis
tótágast áll, a téli levegő teli van mámorral és
tiszavirág-mohósággal, meglehet, hogy a <span class=
"pagenum"><a name="Page_128" id="Page_128">-128-</a></span> nagy
fölfordulás közepett éppen Jani ölébe hull a nagy kincs… Megörült
az elhatározásának és meg is ijedt tőle. És rögtön kemény
esküvéssel és becsületszóval hozzá kötötte magát.</p>
<p>A kanonok az oltárról beszédet intézett a nemzetőrökhöz.
Szavaiban olyan fanatikus, mámoros szabadságvágy izzott, hogy a
fölizgatott fiatalok mise után egy ágyú talpára ültették a főurat
és ujjongó diadalmenetben tolták haza a plébániára.</p>
<p>Graf Jani azalatt hazakisérte Turányi Kamillát. Sápadt arccal
lépkedett a kisasszony oldalán. Egypárszor már megköszörülte a
torkát, de beszélni még sem mert.</p>
<p>– Valami bánata van önnek, hogy ilyen hallgatag? – kérdezte
Kamilla.</p>
<p>– Egy komoly dolgot kell önnel közölnöm, nagysám.</p>
<p>A kisasszony egy megszeppent oldalpillantást vetett Grafra, majd
gyorsan mondta:</p>
<p>– Előbb hadd közöljek én önnel egy komoly dolgot… Én ma este
esküszöm… Ma este hitvese leszek Lippay főhadnagynak…</p>
<p>Mintha egyszerre száz hatfontosat sütöttek volna el Graf Jani
füle mellett…</p>
<p>Lippay volt a huszárfőhadnagy, aki a hősiességével megállította
az alibunári granicsárokat és megmentette Gergely őrnagy négy
ágyúját. Ezekben a napokban a város visszhangzott az ifjú tiszt
dicsőségétől.</p>
<p>– Hát szereti? – kérdezte Jani olyan siralmas hangon, hogy maga
is megijedt tőle.</p>
<p>– Van magyar nő, akinek szíve nem fordulna a hősök hőse felé? –
kérdezte viszont Kamilla, ég felé emelve rajongó szép szemét.</p>
<p class="center">*</p>
<p><span class="pagenum"><a name="Page_129" id=
"Page_129">-129-</a></span></p>
<p>Lippay, aki svadronjával a pancsovai utat őrizte, csak későn
este jött be a városba. A templom előtt nyeregből ugrott és mialatt
a trombitás a lovát fogta, ő úgy, ahogyan volt, fülig porosan,
borotválatlanul és tábori ruhában, örök hűséget esküdött a vicispán
leányának.</p>
<p>Az egész násznép csak öt-hat ember volt. Ott állottak együtt a
hideg, sötét templomban, néhány viaszgyertya szelíd fénye mellett
és olyan komoly és megindult arcot csináltak, mintha nem is
lakodalomról, hanem valami titokzatos és szomorú értelmü
szertartásról volna szó.</p>
<p>Lippay főhadnagy egy negyed órával később, fél lábával már a
kengyelben, megcsókolta ifjú hitvesét és galopban visszarepült
megint a svadronjához. A nászéjszakáját künn töltötte a tarlókon,
távoli tüzekre figyelve, amelyek fölvillantak a fagyos téli
éjszakában. Reggel künn érte a parancs, hogy ő is siessen
Torontálba és így egyelőre nem is látta viszont Kamillát.</p>
<p>Az ujdonsült Lippayné élete semmiben sem változott. Az ideje
javát most is azzal töltötte, hogy tépést készített és nemzeti
kokárdákat varrt. Olykor azonban egy-egy percre ölébe tette a
munkáját, egy pillanatig maga elé bámult és ilyenkor valami édes
mosoly csillant föl ajka szélén.</p>
<p>Hogy mikor és hogyan egyezett meg olyan gyorsan a főhadnaggyal,
azt sohasem tudta meg Graf Jani. Lippay nem udvarolt Kamillának,
valószínű azonban, hogy az alibunári csatában azért verekedett
olyan csodálatos hősiességgel, mert tudta, hogy ezzel az attakjával
Kamilla szívét hódítja meg.</p>
<p>A fiatal férj csak ujév után, január 4-ik napján került vissza
Versecre.</p>
<p>Ezúttal nem a hetyke svadronja élén jött, hanem <span class=
"pagenum"><a name="Page_130" id="Page_130">-130-</a></span> egy
parasztszekér hozta, szalmaágyon, pokrócok alatt. A jobbik térde
keresztül volt lőve. Vele együtt a világ legszomorúbb hadserege
vonult be a városba, halálra fáradt, a rettenetes téli hidegben
didergő, véres rongyokba burkolt, egymást vonszoló, megtört,
szomorú férfiak tömege. Kiss Ernő megvert seregének romjai… Azelőtt
való nap volt a pancsovai csata.</p>
<p>Kiss a császári hadseregben nevelkedett katona volt. Az elavult
hadi szabályok ismeretét és felelősségének tudatát vasbékóként
hurcolta magával. Benne semmi sem volt a forradalmi vezérek
fantasztikus ötletességéből, rendületlen önbizalmából és könnyed
merészségéből; az ifjú honvédhadsereg, amellyel Damjanichék
csodákat tudtak művelni, az ő kezében szokatlan, nyers és
megbizhatatlan fegyver volt. Kiss nem tudott győzni, ő <i>csak</i>
meghalni tudott.</p>
<p>A város halálos csendben, visszafojtott lélekzettel fogadta a
bús vendégeket. A balszerencse rettenetes diadalmenete volt. Eddig
vakítóan sütött a hadi szerencse napja, de most váratlanul fekete
lett az égboltozat és a szemhatáron ijesztő veszedelmek
villámlottak.</p>
<p>Turányi Kamilla pedig végre visszakapta ifjú hitvesét. Most
azzal töltötte mézesheteit, hogy az ura rettenetes sebét kötözgette
és hogy hideg borogatást rakott a sebláztól izzó homlokára.</p>
<div class="chapter">
<h2>XII.</h2>
</div>
<p>Damjanich váratlanul visszajött Versecre.</p>
<p>Mint tábornok és mint a bánsági hadtest kommandánsa jött vissza.
Némi csapatokat is hozott magával.</p>
<p>A svábok arca megint fölragyogott. Most már nem a ráctól, de a
pokol légióitól sem félünk! <span class="pagenum"><a name=
"Page_131" id="Page_131">-131-</a></span></p>
<p>A tábornok azonban nem állott szóba senkivel a polgárok közül,
hanem mogorván elzárkózott és napestig dolgozott vezérkari
tisztjeivel.</p>
<p>Január 17-ik napján nemzetőrök járták be a német várost és idéző
cédulákat adtak be a házakba. A városi tanács tagjait Villám
őrnagy, a sváb nemzetőrség tisztjeit pedig Maderspach ezredes
kérette magához sürgősen.</p>
<p>A fehértemplomi oroszlán már két hete a városban volt, de senki
sem látta, mert betegen feküdt Fuchsék házában.</p>
<p>Húsz nemzetőrtiszt, köztük Graf Jani, csapatba verődve
bekopogtatott Maderspach szállásán. Az ezredes ágyban feküdt.
Amióta nem látták, csontvázzá aszott, a szeme pedig sötét tűzben
égett, mint valami halálra sebesült ragadozó állaté.</p>
<p>– Jőjjenek közelebb, uraim, egészen közel, mert nem bírom már
hanggal sem, – kezdte fáradt mosollyal.</p>
<p>A svábok szorosan körülvették ágyát és húsz aggódva figyelő
szempár függött a beteg száján.</p>
<p>– Damjanich tábornok úr parancsából beszélek önökhöz… A tábornok
úr úgy vélekedik, hogy önök szeretnek engem és hogy hisznek
nekem.</p>
<p>– Akár a szentírásnak! – mormogta Mihajlovics százados, a többi
pedig csendesen bólintott.</p>
<p>Maderspachot erős köhögési roham fogta el. Miután megint
lélegzethez jutott, tompa hangon folytatta:</p>
<p>– Odafönn nagy dolgok történtek… Önök talán nem is tudják, hogy
új, ifjú császár lépett a trónra? A magyarok dolga rosszra fordult.
Windischgrätz herceg elfoglalta a fővárost, a magyar kormány
Debrecenbe futott, az ország osztrák kézen… Csak Erdélyt védi még
Bem tábornok. <span class="pagenum"><a name="Page_132" id=
"Page_132">-132-</a></span></p>
<p>– És Görgey? És Görgey hadserege? – kérdezte egyszerre tíz
megrémült hang.</p>
<p>– Görgey hadseregének nyoma veszett… Belevette magát a
behavazott északi hegyek közé és senki sem tudja, hogy mi lett
belőle ebben a rettenetes téli időben… Ilyen körülmények között a
kormány elhatározta, hogy összes csapatjait összevonja az alföldön.
A Bánságot föladjuk. Holnapután hajnalban útra kelünk és egy szál
magyar katona sem marad a Bánságban. Ez az, amit el kellett önöknek
mondanom.</p>
<p>A húsz sváb arca egyszerre vérvörös lett, a következő
szívverésre meg elfehéredett… Valami rettenetes súlyú veszedelem,
amely eddig ott kóválygott a fejük fölött, most hirtelen lezuhant,
sötétséget, pusztulást, halált borítva reájuk.</p>
<p>– Ez… ez lehetetlen! – hebegte valaki.</p>
<p>– Úgy van, ahogy mondom: föladjuk a Bánságot. Versecet és
Fehértemplomot is… Vérző szívvel tesszük – Damjanich napok óta
betege ennek a gondolatnak – de meg <i>kell</i> tennünk! Az
alföldön koncentráljuk minden erőnket, hogy leszámoljunk az
osztrákkal… Ha győzünk, akkor visszajövünk megint. Ha nem győzünk,
akkor úgyis minden mindegy.</p>
<p>– És mi lesz ezzel a szerencsétlen várossal? – kérdezte
Mihajlovics.</p>
<p>– Ez az, amiről beszélnünk kell. Theodorovics tábornok húszezer
emberrel közeledik Pancsova felől. Aznap, mikor Damjanich kivonul a
temesvári úton, Theodorovics be fog vonulni a pancsovai vámon. Ha
önök ellent akarnának állani, az nemcsak ostobaság, hanem bűn is
volna, mert mérhetetlen nyomort zúdítanának népükre… Önök
polgárokból lettek katonákká, szükséges, hogy most megint békés
polgárokká legyenek. Damjanich tábornok, <span class=
"pagenum"><a name="Page_133" id="Page_133">-133-</a></span> mielőtt
elvonul innen, föl fogja oszlatni az önök nemzetőrségét. Ágyúikat
és az összes fegyvereket, amiket Rukovinától kaptak, el fogja
kobozni. A tábornok úr parancsa, hogy önök hódoló küldöttséget
menesszenek Theodorovics elé… Megértették? Ha Damjanich tanácsolja,
akkor bátran megtehetik! Theodorovics végre is császári tábornok és
ha önök békés polgárokként járulnak eléje, akkor becsületbeli
kötelessége, hogy megvédelmezze önöket a saját martalócai ellen
is.</p>
<p>– Engem azonban föl fog köttetni, – mormogta az öreg Hoffer
keserű mosollyal.</p>
<p>– Igen, tudom, vannak itt urak, akik erősen kompromittálták
magukat. Őket Damjanich tábornok magával viszi a magyar táborba és
míg ő kardot visel az oldalán, addig nem lesz bántódásuk. Holnap
még ráérnek határozni és készülődni, holnapután reggel útra
kelünk.</p>
<p>– Én megyek! – mondta Hoffer.</p>
<p>– Én is! – szólt Graf Jani.</p>
<p>– Én is! Én is!</p>
<p>Mihajlovics keményvágásu arcán egy könnycsepp szaladt végig.</p>
<p>– Ez hát a vége? – kérdezte halkan.</p>
<p>A beteg ezredes hirtelen felkönyökölt párnáin. A szeme
ragyogott, meglepő erővel kezdett beszélni. Eddig úri német nyelven
beszélt, de most a délvidéki svábok parasztdialektusán szólalt
meg.</p>
<p>– Ez nem a vég, emberek, ez új dolgok kezdete. Véssétek az
eszetekbe, a magatokéba és a gyereketekébe, amit most mondok, –
mert utoljára szólok hozzátok. Eddig mint vendégek éltetek itt az
ajándékföldön, de most vérrel fizettetek meg érte, akár ezer évvel
ezelőtt a magyarok, most már elmondhatjátok: ez az ország a miénk,
itthon vagyunk! <span class="pagenum"><a name="Page_134" id=
"Page_134">-134-</a></span></p>
<p>Nem tudott tovább beszélni. Rettenetes köhögési roham fogta el.
Félig eszméletlenül esett vissza párnáiba.</p>
<p>A svábok pedig, a hideg svábok, egyszerre úgy érezték, mintha
valami boldogító nagy dolog történt volna velük, forró ár csapott a
hűvös vérükbe, könnyes szemmel vették körül a beteg ezredest,
mindegyikük meg akarta érinteni a kezét.</p>
<p>Maderspach megtört szemmel feküdt ott.</p>
<p>– Menjetek, emberek, elég volt! – lihegte.</p>
<p>Másnap vastag hófelhők torlódtak össze az égboltozaton és délben
is olyan sötétség volt, hogy gyertyákat kellett égetni a boltokban.
Mogorva készülődés, szívszaggató búcsúzkodás mindenütt, mintha az
egész város siralomházban ülne.</p>
<p>A nemzetőrség még egyszer, utóljára kivonult a templom elé és
letette Rukavina adta fegyvereit Villám őrnagy előtt. Az ágyúikat
és puskaporos szekereiket is elszedette tőlük Damjanich. A
Mihajlovics-féle hatodik kompánia azonban, amely még a régi
polgárőrségből alakult, megtarthatta a céllövő stucnikat.</p>
<p>A polgárok közül sokan végrendeletet írtak, majd bezárkóztak a
házakba és titokzatos munkába fogtak. Vermeket ástak, titkos
fülkéket vájtak, ahol elásták és befalazták pénzüket és
értéktárgyaikat. Hiszen tudták, hogy Theodorovics seregében hatezer
prédára éhes szerviánus marsíroz.</p>
<p>Az öreg Hoffer mester pincéjében is megnyílt egy lyuk, amely
magába szívta a ház minden aranyát, ezüstjét, Kossuth-bankóját és
az aranynál is kedvesebb fegyvereket. Délben az öreg úr, aki
egyedül dolgozott a pincében, kőmüves-kanállal a kezében, porosan
és meszesen megjelent az udvaron. <span class="pagenum"><a name=
"Page_135" id="Page_135">-135-</a></span></p>
<p>– Gyerekek, van még egy kis helyem, – ha valakinek valami
eldugni valója van, csak ide vele!</p>
<p>Bábika könnyes szemmel odakínálta neki a porcellánfejü babáját,
melyet három esztendővel ezelőtt kapott Bécsből. Ezt nagyon
féltette a rácoktól. Az apja egy percig habozott, de aztán levitte
a babát a pincébe. Minden kincs végre is annyit ér, amennyire a
gazdája tartja és Bábinak egy milliót is megért a babája. Az öreg
úr nagy művészettel úgy elfalazta, elkente és beporozta a fülkéjét,
hogy szeme legyen annak a martalócnak, aki a nyomára akad.</p>
<p>Damjanich tábornok parancsára a polgármester és egypár városi
főember már korán reggel kocsira kapaszkodott, hogy eléje menjen
Theodorovics tábornoknak és bejelentse a város meghódolását.
Damjanich semmiképpen nem akarta, hogy haszontalan vérontás legyen.
A sváb urak azt hitték, hogy a szerb sereget Pancsován találják és
igen meglepődtek, mikor az út felében, Károlyfalván, már
szerezsánok fogták körül a kocsijukat. Theodorovics tábornok
Alibunár romjai között várta őket. Szigorú és rosszkedvü volt; egy
császári tábornok, aki rebellisekkel áll szóba, nem is lehet
más.</p>
<p>– Tudomásul veszem, hogy Versec föltétlenül meghódol. A
továbbiakat majd megtudják. De most nézzenek körül. Látják ezeket a
romokat? Ez a renegát munkája volt és önök segítettek neki a
munkájában. Nos, jegyezzék meg maguknak: ha Versecen egyetlenegy
lövés esik az én bevonuló katonáimra, akkor holnap ilyen lesz az
önök városa.</p>
<p>A verseciek szerettek volna mindjárt hazamenni, de ezt nem
engedték meg nekik. Majd holnap a szerb sereggel. Alamuszi arccal
ődöngtek tehát a szerb katonák <span class="pagenum"><a name=
"Page_136" id="Page_136">-136-</a></span> közt, akik megvető és
gyűlölködő pillantásokkal méregették őket.</p>
<p>Másnap reggel útra kelt Damjanich háromezer emberével. A
tábornok maga vezette a visszavonulást. Az arca sárga volt, a szeme
vérben forgott, gyilkos rosszkedvében volt, mint az oroszlán, akit
elzavartak a prédája mellől. A környezete pisszenni sem mert és
vágtató sietséggel teljesítette dübörgő hangon kiadott parancsait.
Az is dühítette a vezért, hogy a fehértemplomi kompániák,
amelyeknek még az éjjel egyesülniök kellett volna az ő seregével,
még most sem érkeztek meg.</p>
<p>– Van egy okos ember a huszáraltisztek között? – kérdezte
Damjanich.</p>
<p>A württembergek hamarosan eléje ugratták Jónás strázsamestert. A
hatvan esztendős öreg, aki végig verekedte már fél Európát, szürke,
száraz és kemény volt, mint a tölgyfadonga.</p>
<p>– Kend maga mellé vesz tíz huszárt az öregek közül. A
fonógyárnál van egy korcsma, ott beülnek kendtek. Ki ne mozduljanak
onnan, míg meg nem jönnek a fehértemplomiak. Ha megjönnek, kend
elhozza őket utánam. Ha kell, a felhők hátán, ha kell, a föld
alatt, de elhozza utánam. Két legényt pedig lóhalálába előre
ugraszt, hogy jelentést tegyenek nekem. Megértett kend?</p>
<p>– Megértettem, vitéz generális úr!</p>
<p>Damjanich észrevette a városbírót, aki egy csapat
elszontyolodott vén emberrel állott a gyalogjáró szélén.</p>
<p>– Jó egészséget kívánok, – szólt oda a tábornok. – És
tiszteltetem a rácokat. Úgy mulassanak itt, hogy egyszer még mi is
visszajövünk ide.</p>
<p>A trombiták megharsantak és Damjanich serege döngő léptekkel és
csattogó patkókkal kivonult a városból. A svábok bús csapatokban,
mint az ázott csókák, <span class="pagenum"><a name="Page_137" id=
"Page_137">-137-</a></span> állottak a házaik előtt és elborult
arccal bámultak a katonák után. Ezeknek a szuronyaival és ágyúival
együtt Magyarország is kivonult innen.</p>
<p>A sereg nyomában vagy száz hintó gördült és szekér döcögött,
telve olyan emberekkel, akik valami okból nem óhajtottak
Theodorovics tábornok szemébe nézni. Elől a bújdosó vármegye,
melynek négyes fogatán Turányi vicispán uram keleti flegmával
szívta a pipáját. Egy másik kocsin Kamilla hozta a sebesült urát.
Maderspach ezredes is ott volt a szomorú menetben, tétova tekintete
egyre a borús égboltozatot vizsgálgatta, mintha a felhők közt
kanyarodó utat keresné. Egypár nappal később, mikor Zsombolyára
értek, a fehértemplomi hős már meg is találta az utat, amely
kivezet a harcok és fájdalmak világából.</p>
<p>Az öreg Hoffer a családjával Szegedre készült futni. Ott egy
komája lakik, annál megbújhatnak, míg a véres zivatar elvonult a
Bánság fölött. Nelli nem ment a családdal. Hosszú könyörgés után
megengedték neki, hogy a verseci apáca-kolostorban maradjon, ahová
a jámbor szüzek befogadták a két kutyáját is.</p>
<p>Az öreg úr csak a feleségét meg a két nagyobbik leányát vitte
magával, Hoffer Tónit, Bábikát és a kis Gyurit Graf Jani hívta meg
a maga kocsijára.</p>
<p>A hosszú kocsisor lassan döcögött előre az úton. Mikor a
menekülők már a nagy láp befagyott nádasai közé érkeztek, hirtelen
megrekedtek az elől haladó hintók. A kocsik összetorlódtak, a
fuvarosok pedig káromkodtak. Ott elől valami baj történt… Most
egyszerre megzendült a nádas, vérfagyasztó diadalordítás
hallatszott, mintha ezer kiéhezett farkas rohanná meg a juhnyájat.
Hosszúpuskás, piros süveges, vadképü férfiak szaladtak a kocsik
felé. <span class="pagenum"><a name="Page_138" id=
"Page_138">-138-</a></span></p>
<p>– Szerviánusok! – kiáltotta száz halálra rémült ember.</p>
<p>Egypár lövés dördült. Kemény öklök belekaptak a gyeplőkbe. Az
asszonyok sikoltoztak, a gyerekek sírtak. A menekülő kocsik
Knicsanin szerb seregének kezébe estek.</p>
<p>Theodorovics nem volt afféle szerb guerillavezér, hanem császári
királyi tábornok, azért az osztrák haditudomány törvényei szerint
és az összes óvatossági rendszabályok alkalmazásával óhajtotta
megszállani az ellenséges várost. Egész éjszakán át keményen
marsíroztatta katonáit, egyes csapatokat óriási kerülő utakra
küldött, reggel pedig, mikor fölkelt a nap, a minden oldal felől
érkező zászlóaljak vashálóként vették körül a várost. A fölvonulás
igen jól sikerült, a vashálón csak egyetlen rés volt, az, amelyen
át Damjanich tábornok egész serege nyugodt marstempóban és egyetlen
puskalövés nélkül elvonult Moravica felé.</p>
<p>A belgrádi Knicsanin, mint a vasháló egyik része, hétezer
szerviánussal érkezett Zichyfalva felől. A vezért igen
bosszantotta, hogy Damjanich kisiklott a körmei közül, midőn
azonban megtudta, hogy az elfogott szekereken magyar törzstisztek,
vármegyei urak és verseci főemberek ülnek, némileg
megvigasztalódott megint. Azonnal parancsot adott, hogy a foglyokat
kísérjék vissza a városba, fél órába is beletelt azonban, míg az
összetorlódott szekereket meg tudták fordítani. A bús menet már
megindult, midőn újabb zavar és lövöldözés támadt. Az országút
árkán huszárok ugrattak át és karddal nekiestek a rác
eszkortnak.</p>
<p>Ha Knicsaninnak az volt a szívevágya, hogy szembe kerüljön
Damjanichcsal, akkor a kívánsága hamarább teljesült, mint remélte
volna. A magyar tábornok ugyanis, <span class="pagenum"><a name=
"Page_139" id="Page_139">-139-</a></span> mikor Moravica alatt
hirét vette, hogy a kocsik az ellenség kezébe estek, visszafordult
megint és förgetegként megrohanta Knicsanint. Damjanich ezzel a
csatájával – ezt az ellenség is elismerte – lovagi kötelességet
teljesített a verseciekkel szemben.</p>
<p>Mialatt fönn a dombon az ágyúk dörögtek és a vörössapkások
szuronyt szegezve támadtak a szerviánusokra, a huszárok újra
megfordították a hosszú szekérsort és kardlappal ösztökélve a
lovakat, galopban vitték ki a kocsikat a tűzvonalból. Az ütközet
eltartott délutánig. Mikor a szekerek már régen biztonságban
voltak, Damjanich tábornok úgy vélekedett, hogy a további
verekedésnek nincs már célja, azért gyorsan és simán visszavonta
zászlóaljait a tűzből és a korai téli alkonyban észak felé
marsirozott. A befagyott nádasban hatszáz szerviánus holtteste
mutatta, hogy merre járt a Renegát.</p>
<p>A szekerek megmenekültek, de Graf Janié nem volt köztük. Ő némi
késéssel pakkolta kocsira a Hoffer-gyerekeket, az egyedüli
versecieket, akiknek szemmel láthatólag örömük telt az egész
fölfordulásban, mire aztán kiért velük a temesvári útra, már
szemben találta magát a granicsár előörsökkel. Jani sietve
visszafordult és a fonógyár felé hajtott. A nagy kőhidon kellett
volna átmennie, hogy kijusson a városból, de a hidat is
megszállották már a szerbek. Theodorovics tábornok összevonta a
vashálót, most már senki sem menekülhetett a városból.</p>
<p>– Mi lesz most? – kérdezte Hoffer Tóni.</p>
<p>– Édesanyámhoz visszük a gyerekeket, aztán lesz, ami lesz, –
válaszolt Graf Jani.</p>
<p>Egy csapszék mellett hajtott el, amely egypár lépésnyire volt a
kőhidtól. A házból klárinét visítása és mulatozó emberek lármája
hallatszott. A Kossuth-nótát fújták <span class="pagenum"><a name=
"Page_140" id="Page_140">-140-</a></span> éppen. A kapu félig
nyitva volt, az udvaron egy Württemberg-huszár állott és egypár
vezetéklóval veszekedett.</p>
<p>– Ezek a szerencsétlenek még nem tudják, hogy a rácok már a
városban vannak! – ijedezett Jani.</p>
<p>Megállította a kocsit és berohant az ivóba. Vagy nyolc vén
huszár ült a hosszú asztal körül, az asztalfőn Jónás strázsamester
uram, félrevágott csákóval, pipával a szájában a boros üveggel a
kezében. Mögötte a cigányklarinétos, aki teli pofával fújta a vitéz
urak kedves nótáját.</p>
<p>– Strázsamester úr, – kiáltotta Jani – a rác bekerítette a
várost!</p>
<p>Jónás hidegen mérte végig a németet, azután feleletképpen
megkopogtatta az asztalt.</p>
<p>– Hé, csapláros, még egy itcével.</p>
<p>– Ha lóra ülnek, talán még kimenekülhetnek a szőlők felé, –
magyarázta Jani.</p>
<p>Az öreg Jónás vasvillaszeme szinte keresztüldöfte a
fiatalembert, mikor pipával a fogai közt azt mondta:</p>
<p>– Ne ártsa magát az úr a katonák dolgába!</p>
<p>Aztán fölkelt és két tenyerét összecsattintva, cikornyásan és
méltósággal kezdte járni a verbungost.</p>
<p>Jani elképedve nézte, majd sarkon fordult és kisietett az
utcára.</p>
<p>– Azok odabenn megbolondultak! – mondta Hoffer Tóninak.</p>
<p>A kőhíd felől éppen akkor vonult be harsogó zeneszóval a
péterváradi granicsár-ezred. Jani a lovak közé vágott és
hazahajtott.</p>
<p>Otthon Hoffer Tónival ketten beültek a zöld szobába és csendesen
szivarozgatva hallgatták az utcáról beszűrődő neszt. Órákon át
ütemes katonaléptek remegtették meg az ablakokat. Most dudaszó és
eserhangú, szomorúan <span class="pagenum"><a name="Page_141" id=
"Page_141">-141-</a></span> vontatott ének hallatszott: ezek
szerviánusok. Aztán megint a szerezsán dzsidások véget nem érő
patkócsattogása hallatszott. Végül tompa dübörgéssel jöttek az
ágyúk és lőszeres-kocsik. Összesen harminc ágyú vonult el a ház
előtt. A város megtelt katonákkal, a terek és utcák zsúfolva voltak
fegyveres férfiakkal és az utakon még egyre újabb csapatok
érkeztek.</p>
<p>Ebédután bevonult Theodorovics tábornok is, fényes lovascsapat
kísérte, a lovasok közt volt Mayerhoffer ezredes és gróf Nugent is.
A német város halálos csendben, meglapulva és visszafojtott
lélegzettel fogadta a győzőt. A rác várost azonban boldog riadalom
verte föl, a keserűség és félelem, amely hónapokon keresztül
összehalmozódott a szerbek szívében, most lángoló diadalmámorban
lobbant el, a házak pedig hirtelen kivirágoztak a zászlók
tömegétől.</p>
<p>A főtéren szerbruhás hölgyek várták a szabadítót. Egy karcsu
leány, akinek büszke szépsége mindenkit elragadott, ezüst tányéron
sót és kenyeret nyújtott a vezérnek. A leány Manin Zorka volt.</p>
<p>Midőn a vezérkar végigvonult a temesvári utcán, valami különös
dolog adta elő magát. Ott volt mostanában a Macskakovács csapszéke.
A sváb korcsmáros hónapok óta csak maga iszogatta a saját borát,
mert szegény Holky doktor halála óta, melyért a közvélemény a
Macskakovácsot tette felelőssé, mindenki elkerülte a korcsmát. Ez
persze nagyon fájt a korcsmárosnak, leginkább azonban az fájt neki,
hogy egykori kenyeres pajtása, Radl borbély is elpártolt tőle. Nem
is vett részt sem az elmult nyár harcaiban, sem a nemzetőrök
parádéiban, csak otthon gunnyasztott mindig, miközben irtóztatóan
lesoványodott és szomorúan eltöprengett az emberiség, de főleg Radl
borbély hitványságán. <span class="pagenum"><a name="Page_142" id=
"Page_142">-142-</a></span></p>
<p>Midőn most a korcsmája mocskos üvegajtója mögül végignézte a
szerb ezredek bevonulását, egyszerre elhatározta, hogy meg fogja
mutatni Radlnak és az egész világnak, mennyire félreismerték őt. Az
ötlet hóbortos volt, de olyan erővel csapott a korcsmáros lelkére,
hogy nem tudott neki ellentállani. Bement a hátsó kamrába és
gépiesen magára vette nemzetőr-ruháját. Magára akasztotta
duplacsövü puskáját, széles nagy kardját, két pisztolyát, sőt a
profuntos tarisznyáját és a hadi kulacsát is. Azután kiállott az
ajtó elé. Éppen akkor haladt el a korcsma előtt Theodorovics
tábornok a kíséretével. A Macskakovács arcához emelte fickóra
töltött puskáját és a fényes lovasok közé duplázott. A generálisban
ugyan nem esett kár, de a fiatal zászlós, aki mögötte lovagolt,
véresen bukott le nyergéből. A következő percben tíz szurony járta
át a Macskakovács testét. A korcsmáros szörnyet halt de amit akart,
azt mégis elérte, mert ezentúl már sem Radl borbély, sem senki más
fia nem mondhatta róla, hogy gyáva ember.</p>
<p>Délután behallatszott a városba Damjanich ágyúinak dörgése és
hamarosan megjöttek Knicsanin stafétái is. Theodorovics tüstént
segítséget küldött a szerviánusoknak, de a segítségben nem volt
köszönet, mert mialatt Damjanich tovább vonult észak felé, a szerb
tüzérség valami tévedés folytán Knicsanin seregét támadta
hátba.</p>
<p>Egyszerre harci lárma kerekedett a város déli végében is…</p>
<p>A várost már tizenkétezer szerb szállotta meg és Jónás őrmester
még mindig ott mulatott legényeivel a kis korcsmában. Egyre-másra
jöttek a svábok, akik vacogó fogakkal rimánkodtak és könyörögtek a
huszároknak, hogy hordják már el irhájukat, a strázsamester azonban
pokrócgorombán elzavarta őket és tovább folytatta a <span class=
"pagenum"><a name="Page_143" id="Page_143">-143-</a></span>
mulatozást. Különös, de való, hogy a várost ellepő rácok még
délután sem vettek tudomást a huszárokról. Pedig hallaniok kellett
a lármát, alkalmasint úgy vélekedtek azonban, hogy a mulatozók az
övéik közül valók.</p>
<p>Délután három felé lövöldözés hallatszott a zsidótemető
tájékáról. Jónás strázsamester ekkor kirúgta maga alól a széket és
talpra ugrott. Az egész ember megváltozott. Elkomorodott arcán és
kemény tekintetén meglátszott, hogy most már vége a tréfának és
mulatozásnak.</p>
<p>– Megjöttek a fehértemplomiak! Lóra, legények!</p>
<p>Az udvaron nyeregbe szállottak és miután a szepegő kis szolgáló
kitárta a kaput, pisztollyal a kezükben kiugrattak az utcára. A
kőhíd teli volt szerviánusokkal, azok háttal fordultak a
huszároknak és a zsidó temető felé lövöldöztek, ahol a
fehértemplomiak máriás zászlója lobogott. Jónás emberei
keresztülvágtattak a hídon, miközben pisztolyukat a meglepett
szerbek közé sütötték. Öt perccel később már egyesültek a
fehértemplomiakkal.</p>
<p>Valószínü, hogy Jónás őrmester nem is volt az a könnyelmü
bolond, akinek Graf Janiék tartották, hanem igen jól tudta, hogy
mit művel. Tudta, hogy csak úgy törhet ki a verseci egérfogóból, ha
hasznára fordítja a nagy zűrzavart, melyet a fehértemplomiak
megérkezése okozni fog. Azért nem is mozdult ki a korcsmájából, míg
nem hallotta a fehértemplomi puskák ropogását. A nagyszerü
hencegése pedig, mellyel fittyet hányt egy egész ellenséges
hadseregnek, arra való lehetett, hogy huszáraiban a lelket tartsa.
A strázsamester példája olyan hatással volt a legényekre, hogy nem
mertek félni.</p>
<p>A fehértemplomiak három óra után érkeztek Versecre. Egy
honvédzászlóalj, a Hunyady-huszárok egy svadronja, nyolc ágyú és
egy kis önkéntes csapat, amelynek <span class="pagenum"><a name=
"Page_144" id="Page_144">-144-</a></span> Haller, a hét svábok
egyike volt hadnagya. A kis sereget Hrabeczky őrnagy
kommandirozta.</p>
<p>A város határában egy pihenő granicsárcsapattal kerültek össze,
azt megtámadták és szétverték, azután lengő zászlókkal és vidám
trombitaszóval bevonultak a Theodorovics-féle vashálóba. Azt
hitték, hogy a város még Damjanich kezében van. Csak akkor kaptak
észbe, mikor az alarmirozott ellenség mindenfelől körülfogta
őket.</p>
<p>Theodorovics tábornok és az osztrák tisztek lóra kaptak. A
tábornok tajtékzott dühében.</p>
<p>– Egy embernek sem szabad megmenekülnie közülök! –
ordította.</p>
<p>A szerb tüzérség, vágtató szerezsánok közt, dübörögve repült
végig a városon. A svábok szájról-szájra adták a gyászos ujságot:
Magyarok vannak a városban, a szerbek most vágják őket halomra!</p>
<p>A letepert város mozogni és vergődni kezdett… A toronyban
megszólalt a lármaharang, – soha sem tudódott ki, hogy ki verte
félre… Az óvatos, hideg svábokat valami hősies őrület kerítette
hatalmába. A legények előszedték az elrejtett fegyvereket és
semmivel sem törődve, rohantak a szorongatott magyarok
segítségére.</p>
<p>Az öregeket rémület szállotta meg… Hiszen ez nyilt szószegés! A
tanács két órával előbb még békét kért és meghódolást igért
Theodorovicsnak!</p>
<p>De a megvadult legényekkel nem bírt senki. Vagy százötvenen
összeverődtek a fonógyárnál és hátba támadták a fehértemplomiakkal
verekedő szerbeket. Graf Jani és Hoffer Tóni kommandirozták őket.
Mikor a lármaharang megkondult, az öreg Grafné ugyan rájuk zárta a
kaput, de ők az ablakon keresztül szöktek ki.</p>
<p>A magyarok, akik a zsidó temetőben vetették meg <span class=
"pagenum"><a name="Page_145" id="Page_145">-145-</a></span>
lábukat, észrevették, hogy segítség érkezett. Elkeseredett rohammal
áttörték a szerb frontot és sikerült a svábokkal egyesülniök.</p>
<p>A téli éjszakában még sokáig villantak puskalövések a temető
körül, Theodorovics azután egyszerre azon vette észre magát, hogy
emberei a puszta sírköveket lövöldözik. A hősies kis csapat eltünt
az éjszakában. Úgy kell lenni, hogy Theodorovics mesterséges
hálójának szálai összegubancolódtak és az ellenség kisiklott valami
résen.</p>
<p>Damjanich tábornok megparancsolta Jónás strázsamesternek, hogy
hozza utána a fehértemplomiakat, ha kell a felhők hátán, ha kell a
föld alatt. Nem tudni, hogy melyik utat választotta Jónás, de
bizonyos, hogy a csapat másnap már egyesült Damjanich seregével.
Még huszonhárom szerb hadifoglyot is hozott magával.</p>
<p>A hét svábok közül csak ketten vonultak be Damjanich táborába.
Hoffer Tóni és a fehértemplomi Haller. Graf Janinak nyoma veszett
az ütközetben. A barátai csak arra emlékeztek, hogy lövést kapott a
vállába.</p>
<div class="chapter">
<h2>XIII.</h2>
</div>
<p>A föloszlatott sváb nemzetőrség tisztjeinek meg kellett
jelenniök Knicsanin előtt, hogy számot adjanak a békeszegésről.
Nagyobbrészt idősebb gazdák és mesteremberek voltak, akik
alázatosan állottak meg a hatalmas vezér előtt.</p>
<p>Ami tegnap történt, az persze őket is igen fölháborította. A baj
csak az volt, hogy az igazi bűnösöket nem lehetett elcsípni, mert
azok most már Damjanich seregével marsíroztak… Aki a nemzetőrök
közül a városban maradt, az akár tíz tanuval is bizonyítani tudta,
hogy nem volt semmi köze a vérengzéshez. <span class=
"pagenum"><a name="Page_146" id="Page_146">-146-</a></span></p>
<p>Knicsanin sok jóakarattal hallgatta a svábok
mentegetődzését.</p>
<p>A szerbiai martalócok vezére – igazi neve Petrovics István volt,
a Knicsanin nevet a szülőhelye után kapta – egyáltalában nagyon
kellemesen szokta meglepni az embereket, akiknek dolguk akadt vele.
Föltünően szép szál férfi volt, kitünően beszélt németül, jobban,
mint a bánsági svábok és nagy súlyt vetett arra, hogy őt művelt és
udvarias embernek ismerjék. Knicsanin különben a szerb fejedelemség
államtitkára volt.</p>
<p>– A tegnapi nap nekem körülbelül nyolcszáz emberembe került…
Önök ismerik az én szerbjeimet: derék, jó nép, csak kissé
szenvedélyes… A megölt testvérért bosszút állani szent kötelesség…
A vérbosszú nálunk quasi nemzeti intézmény és az urak be fogják
látni, hogy én nem igen tehetem túl magamat a nép ősi szokásain, ha
talán nem is helyeslem azokat… Szóval: valami elégtételre lesz
szükség. Hogy mifélére, az majd elválik. Az urak azonban
megbízhatnak bennem. Rajta leszek, hogy kíméljem a városukat.</p>
<p>A vezér egy lajstromot vett a kezébe.</p>
<p>– Úgy látom, hogy néhányan a tiszt urak közül otthon
maradtak?</p>
<p>– Négyen betegek, – jelentette Mihájlovics kapitány.</p>
<p>– Ön is beteg? Nekem úgy tetszik, hogy sántítva jár.</p>
<p>– Térden rúgott a ló, – mondta a kapitány vérvörös arccal.</p>
<p>Knicsanin éles tekintete sorban megpihent minden egyes
emberen.</p>
<p>– Ön kötést visel a kabátja ujja alatt? – kérdezte egy idősebb
embertől. <span class="pagenum"><a name="Page_147" id=
"Page_147">-147-</a></span></p>
<p>– Mészáros vagyok és tegnap kissé megöklelt egy megvadult
bika…</p>
<p>A szerviánus mosolygott.</p>
<p>– Hát urak, csak vigyázzanak az egészségükre! Most azonban nem
fárasztom önöket tovább.</p>
<p>A svábok hazamehettek.</p>
<p>Knicsanin magában örült, hogy ez a felületes vizsgálat nem
derített ki semmit. Ha a svábok elárulták volna magukat, akkor
egypárat főbe kellett volna lövetnie, de azzal az ügy el is lett
volna intézve. Ő azonban nem vérre, hanem egészen más valamire
áhítozott.</p>
<p>A szerviánusokat, akikkel betört az országba, kezdettől fogva az
a reménység tüzelte, hogy balkáni szokás szerint föl fogják
prédálni a gazdag sváb városokat. Eddig azonban csak nyomorékká
lőtt embereket és hosszú halotti lajstromokat küldözgettek haza
Szerbiába, zsákmányt csak édes-keveset. Most végül, mint győzők
vonultak be egy ellenséges városba. Ha az emberek most sem kapják
meg azt, amiért által keltek a Dunán, akkor vége lesz Knicsanin
becsületének…</p>
<p>A császári tisztek undorodtak ettől a dologtól. Ujabban különben
is nagyon kiábrándultak már szerbiai szövetségeseikből és amióta
herceg Windischgrätz letiporta a magyar rebelliseket, ők már csak
félvállról beszéltek Knicsaninékkal. Azt azonban mégis belátták,
hogy a városnak lakolnia kell a békeszegésért, tehát megengedték a
prédálást.</p>
<p>A német város kifosztását bürokratikus körülményességgel
készítették elő. A rablás trombitaszóra kezdődik és tisztek és
altisztek felügyelete mellett három óráig tart. A kit azontúl még
rabláson érnek, azt a patrulkommandánsok főbelövetik. <span class=
"pagenum"><a name="Page_148" id="Page_148">-148-</a></span></p>
<p>Január huszadikán délelőtt három óra alatt koldussá lett egy
város. A szerviánusok mellett a péterváradi granicsárezred katonái
is buzgón részt vettek a förtelmes munkában, föl kell azonban
jegyezni, hogy a német ezredekből az utolsó kutyamosó is méltóságán
alulinak tartotta, hogy a fosztogatók közé elegyedjék.</p>
<p>Mikor fölharsant a trombitajel, tízezer fegyveres ember rohanta
meg a szepegő polgárházakat. Sok rabló csapatot verseci szerbek
kalauzoltak, akik szerviánus ruhába öltöztek és bekormozták a
pofájukat. Leginkább az asszonyokat vallatták, azokról föltették,
hogy hamarább fogják elárulni, hová rejtette a gazda a pénzét.</p>
<p>A martalócok fölkutatták és földúlták a házakat a pincétől a
padlásig. Ahol kocsit, lovat találtak, ott befogtak és szekérre
hánytak mindent, ami a kezük ügyébe esett. A szerviánusok főleg a
fényes holminak estek neki. A rézedényt – akkoriban a sváb
gazdasszony büszkesége – mind elvitték, az aranykeretü képeket
tucatjával tűzték szuronyra, a fali órát a láncánál fogva vetették
vállukra… Ha az egyik rablócsapat elvonult, már jött a másik és
üvöltöző mohósággal tallózott tovább a romok között. Minél jobban
múlott az idő, annál dühösebbek és türelmetlenebbek lettek. A
betegeket kidobálták az ágyakból, hogy átkutathassák a matrácokat.
Olykor összevesztek a prédán, akkor rettenetes ordítozás és
lövöldözés támadt. Törtek és zúztak, hogy az embereket az elrejtett
pénz kiadására kényszerítsék. Végül, mikor már nem találtak semmit,
amit elvihettek volna, a kártevés kedvéért törték össze a bútorokat
és hasították rongyokká a kelméket. A pincékben pedig, a fosztogató
katonák ősi szokása szerint, kifolyatták a bort.</p>
<p>Az utcák kövezetét is hamarosan ellepte mindenféle cifra
lim-lom. A fosztogatók mindent magukkal vittek, <span class=
"pagenum"><a name="Page_149" id="Page_149">-149-</a></span> ami a
kezük ügyébe akadt, amit azonban később alkalmatlannak vagy
értéktelennek ítéltek, azt összetördelték és elszórták.</p>
<p>Három kimondhatatlan hosszú órán keresztül visszhangzott a város
a rablók dühös ordítozásától és a meggyötört emberek
sikoltozásától. És egész idő alatt három fényes ruháju katonatiszt
sétált föl-alá a Templom-utcában: Theodorovics tábornok,
Mayerhoffer ezredes és a délceg gróf Nugent. Nyugodt léptekkel
mentek, szivarozgattak és csendesen beszélgettek, titokban pedig
talán gyönyörködtek is a saját férfias egykedvűségükben.</p>
<p>A fosztogatás megkezdésekor özvegy Grafné egyedül volt otthon a
két Hoffer-gyerekkel. Mind a két fia, Jani és Mihály, eltünt az
este. Jani és Hoffer Tóni a lármaharang első szavára puskát
ragadott és elrohant, Mihály egy ideig még haragos bikaként
toporzékolt az udvaron, mikor azonban a lövöldözés zaja mind
hangosabb lett, egyszerre ő is megvadult, nekivetette rettenetes
vállát a kapunak, amelynek kulcsát a gondos anya őrizte köténye
alatt, kifeszítette az ajtót és eltűnt a téli est homályában. A kis
Hoffer Gyuri is utána akart szaladni, de őt már fülön fogta az
asszony és egypár anyai nyaklevessel sikerült lelohasztania a
kölyök harci tüzét.</p>
<p>Reggel benézett hozzájuk Mihajlovics, a nemzetőrkapitány. Ő
korán künn járt a zsidó temetőben, ahol a robotosok már akkor
összehordták és sorba fektették az elesetteket. Sok ismerős arcot
látott köztük, még több idegent, de sem a Graf-fiúkat, sem Hoffer
Tónit nem találta meg. Valószínü, hogy együtt vannak a sváb
legényekkel, akik keresztül törtek a rác hajtóláncon és Damjanich
után iramodtak.</p>
<p>Grafné most már főleg Mita miatt mérgelődött. A púpos rácnak,
aki a gazdaságban az ő jobbik keze volt, <span class=
"pagenum"><a name="Page_150" id="Page_150">-150-</a></span> hajnal
óta nyoma veszett. De hiszen kerüljön csak elő a kis
haszontalan!</p>
<p>Künn az utcán trombitaszó hallatszott, azután puskatussal
betaszították a kaput és vagy húsz, vadképü szerviánus rohant a
házba. Egy darócruhás, szőrösképü, rettenetesen mocskos kis törpe
vezette őket.</p>
<p>Egy öles nagy szerezsán, akinek öve teli volt tüzdelve
pisztolyokkal és késekkel, a jatagánjával Grafné arca előtt
hadonászott.</p>
<p>– Ide a pénzzel, asszony, vagy elvágom a torkodat!</p>
<p>– Nekem nincs pénzem, – felelt Grafné.</p>
<p>– A leggazdagabb asszony Versecen! – visította fisztulázó hangon
a törpe.</p>
<p>Az öregasszony vállat vont.</p>
<p>– Az én vagyonom a házam és a földem. De pénzem nincs.</p>
<p>– Egy kocsira való ezüstje van! – rikoltotta a törpe.</p>
<p>A lakásba szaladt, a többiek a nyomában. De bár bejárták és
fenekestül fölforgatták mind a tizenkét szobát, egy cukorfogót sem
találtak meg a Grafné ezüstjéből.</p>
<p>A vörösköpenyeges szerezsán dühbe jött. Megragadta és csavarni
kezdte Grafné két karját.</p>
<p>– Megmondod már, hol az ezüst?</p>
<p>Az asszony azonban nem vallott. Hideg gyűlölettel nézett
farkasszemet kínzójával, de nem adott hangot. A katona szeme ekkor
megakadt a kis Bábikán, aki sírva kapaszkodott Grafné ruhájába.
Most már a kis leányt kezdte vallatni.</p>
<p>– Kutya, lelketlen kutya, hát mit tud ez a gyerek? – sziszegte
Grafné.</p>
<p>– Ő semmit sem tud, de annál többet tudsz te. És te majd
beszélni fogsz, ha nyomorékká teszem a leányodat. <span class=
"pagenum"><a name="Page_151" id="Page_151">-151-</a></span></p>
<p>A kis Gyuri nem bírt tovább magával. Lángvörös arccal, fölemelt
ököllel rohanta meg az óriást.</p>
<p>– Ne bántsd a hugomat! – kiáltotta.</p>
<p>A szerezsán arcul ütötte és a kőkemény ököltől megeredt Gyuri
orravére. A fiú most kiszaladt az utcára, hogy segítséget hívjon.
Három törzstisztet látott a kapu előtt, csendesen és közömbösen
szivarozgatva sétáltak a templom felé.</p>
<p>– Tiszt urak, kérem, jőjjenek hamar, – kiáltotta Gyuri – a
katonák odabenn nőket kínoznak.</p>
<p>A tisztek azonban nem vettek róla tudomást, hanem nyugodtan
tovább mentek. A gyerek ekkor kiterjesztett karokkal állotta el
útjokat.</p>
<p>– Kérem, a katonák nőket kínoznak!</p>
<p>– Takarodj kölyök, – morogta kedvetlenül az egyik tiszt.</p>
<p>Gyurinak a fejébe szállott a forró vére. Ez az a pillanat, mikor
a gyerek a földre vágja magát, ordít és toporzékol és nem bánja,
akármi lesz is. Csakhogy Gyuri nem vágta magát a földre, hanem
rikácsoló hangon kiáltotta:</p>
<p>– Én nem vagyok kölyök, hanem nemzetőr vagyok. Én ott voltam
Fehértemplomnál és megsebesültem, mikor önök futottak… Ön is
futott, Mayerhoffer ezredes úr, a szürke lován… Mi pedig kergettük;
én a dobommal; mert én vagyok a harmadik kompánia dobosa…</p>
<p>– Nem tudott tovább beszélni, a sírás elfojtotta hangját.
Fuldokolva visszaszaladt megint a házba, az asszonyokhoz. Odabenn
már szörnyű dúlást műveltek a martalócok. A vörösköpenyeges
szerezsán a fejébe vette, hogy ő mint gazdag ember fog innen
elmenni és Grafné konok hallgatása mérhetetlenül felbőszítette. Úgy
érezte, hogy ez az asszony megfosztja őt jogos tulajdonától. Hogy
megszólaltassa az asszonyt, mindent dirib-darabra <span class=
"pagenum"><a name="Page_152" id="Page_152">-152-</a></span> tört,
amit nem akart elvinni. A berakott bútorokat, az altwien
porcellánt, a családi képeket, három nemzetség munkásságának
gyümölcseit, a polgári jómód kevély szimbolumait. Még a velencei
csillárokat is letépte a mennyezetről. Grafné csak akkor szisszent
föl, mikor szekretárjának titkos fiókjaiból kiszórta megboldogult
urának emléktárgyait.</p>
<p>A többiek azalatt lepedőkbe kötözgették a zsákmányukat és óriás
batyukat hordtak ki a kapu alá. A szerezsán azonban még mindig az
ezüstöt kereste. A törpével ketten csákányokat találtak a kamrában,
azokat levitték a pincébe és ahol üresen kongott a fal, ott bontani
kezdték. Három-négy lyukat vájtak már dühös buzgalmukban, de semmit
sem találtak. Grafné, akit arra kényszerítettek, hogy világítson
nekik, egy megvető, gúnyos mosolyt harapott el…</p>
<p>Végre, végre letelt a három óra! Künn megszólaltak a trombiták,
a martalócok a hátukra kapták batyuikat és az óriás teher alatt
tántorogva, elhagyták a házat. Csak azok odalenn a pincében nem
láttak és nem hallottak semmit, hanem a fáradtságtól lihegve tovább
dolgoztak…</p>
<p>Hoffer Gyuri kiszaladt az utcára. A három katonatiszt, akivel az
imént összetűzött, megint arra sétált.</p>
<p>– Most is szabad még rabolni? – kérdezte sötét és kihívó
arccal.</p>
<p>Az egyik tiszt megállott.</p>
<p>– Nem szabad, – mondta. – Aki a trombitajel után fosztogat, azt
főbelövik.</p>
<p>– Akkor tessék főbelövetni azokat, akik nálunk a pincét
ássák!</p>
<p>A tiszt magához intette az őrjáratot, amely döngő léptekkel
marsírozott az utca túlsó során és maga vezette a cserepárokat
Grafék házába. <span class="pagenum"><a name="Page_153" id=
"Page_153">-153-</a></span></p>
<p>Odalenn a pincében szikrát vetett a kő a csákányütések alatt.
Grafné most már nem mosolygott többet – a lámpa remegett a kezében
– a rablók ezúttal jó nyomon voltak…</p>
<p>Egy kő hullott ki a falból, halk csörrenés hallatszott. A
szerezsán belenyúlt a lyukba és egy nehéz ezüst kannát húzott ki
belőle. Hirtelen kikapta az asszony kezéből a lámpát. Hideg ezüst
és meleg arany fénye csillant meg az üregben. Megvolt a kincs! A
szerezsán keresztet vetett magára, a törpe pedig remegni és
ficánkodni kezdett túlnagy boldogságában…</p>
<p>Ekkor egy éles kommandóhang szólalt meg a hordók közt.</p>
<p>– Halt! Ki az udvarra!</p>
<p>A szerezsán csodálkozva fordult meg. Egy törzstiszt állott
előtte, kivont karddal kezében. A pincegádort fehérkabátos katonák
lepték el. Az engedelmességhez szokott szerezsán kiegyenesedett,
szalutált, majd szó nélkül fölment az udvarra.</p>
<p>– Oda a falhoz! – kommandirozta a tiszt.</p>
<p>A martalóc most kezdte csak érteni, hogy miről van szó. Valamit
hebegett, hogy ő nem tudta, ő nem hallotta…</p>
<p>– Fogd be a szádat! – rivallt rá a tiszt. Azzal az őrjárathoz
fordult. – Gyorsan!</p>
<p>Hat puskacső fordult a vörösköpenyeges óriás felé. Annak zord
arcán most egyszerre valami különös, lágy vonás jelent meg. Olyan
volt, mint egy nagy fiú, aki sírni szeretne, ha nem szégyelné
magát.</p>
<p>– Jaj, ne bántsák ezt a szegény embert! – kiáltotta Grafné.</p>
<p>De a lövések eldördültek és a vörösköpenyeges lezuhant a fal
mellé, oda, ahol nyáron a Grafné porcsinrózsái nyílnak.
<span class="pagenum"><a name="Page_154" id=
"Page_154">-154-</a></span></p>
<p>A tiszt hüvelyébe csapta kardját, hűvösen szalutált és nyugodt
léptekkel elment. Az arcán látszott, hogy ő most egy igazságos és
férfias tett emlékét viszi magával. Ezzel a tettével megszabadult a
kellemetlen és lealázó érzéstől, amely a fosztogatás elrendelése
óta üldözte.</p>
<p>– Hová lett a másik rác? – kérdezte Gyuri.</p>
<p>Igaz, a törpe még a pincében lappangott. Grafné a két gyerekkel
lesietett a pincébe. Jó ideig szólongatták, keresték, míg végül a
gyerekek megtalálták a hordók mögött. Ott guggolt reszketve,
kezében az ezüst kannát szorongatta; mikor a lámpával az arcába
világítottak, szemében rémület vibrált.</p>
<p>Az asszony haragosan kapott az ezüst kanna után, de a törpe
bozontos szakállát érte és a szakáll a kezében maradt. Most már a
korom alatt is megismerte ezt a pofát: Mita volt, a púpos kis
Mita.</p>
<p>– Tudtam, hogy te vagy! Jössz ki mindjárt! – rivallt rá az
asszony.</p>
<p>A púpos ember kibújt odujából, mint az engedelmes kis kutya.
Odafönn az udvaron még láthatta az ő szerezsán barátját, akit a
katonák a lábánál fogva vonszoltak ki az utcára.</p>
<p>És ekkor megszólalt a púpos Mita.</p>
<p>– Asszony, – mondta, – asszony, én egy szegény ördög vagyok. Én
azt hittem, hogy most elérkezett az én időm. De most látom, Isten
úgy akarja, haljak meg olyan szegényen, ahogyan születtem.</p>
<p>– Mit kezdjek most már ezzel a féreggel? – kérdezte Grafné.</p>
<p>Az istálló felől bőgés hallatszott. A borjas tehén bőgött,
amelyet a rácok valahogyan itt felejtettek.</p>
<p>– Julcsa ma még nem kapott enni, – mondta Mita aggodalmas
arccal. <span class="pagenum"><a name="Page_155" id=
"Page_155">-155-</a></span></p>
<p>– Eredj és etesd meg! – parancsolta szigorúan az asszony.</p>
<p>Mita szaladt az istállóba.</p>
<p>És ettől kezdve megint rendesen végezte a maga dolgát a házban,
mintha semmi sem történt volna.</p>
<div class="chapter">
<h2>XIV.</h2>
</div>
<p>Graf Jani golyót kapott a zsidó temetőben. A jobbik karja
ronggyá lőve csüngött a válláról, a vér dőlt belőle. Egyik honvéd
egy nagy sírkő mögé ültette és átkötötte karját a seb fölött.</p>
<p>– A kutyák láncos golyókkal lőnek, – morogta.</p>
<p>Ez a szerviánusok találmánya volt: két-három ólomfickót
rézdróttal összefűzni.</p>
<p>Eleintén nem nagyon fájt a sebe és Jani ráért elolvasni a sírkő
felírását. <i>Leop. Heim junior.</i> Az öreg Heim tehát hazahozatta
szegény Poldit Fehértemplomról… Most golyó pattogott a kövön, –
Jani ösztönszerűen behúzta a fejét, – a Poldi sírköve azonban jó kő
volt és megvédte a jóbarátot.</p>
<p>Fölötte és alatta a meredek lejtőn szakadatlanul tűzlángok
csaptak ki a sírok mögül. Olykor úgy rémlett Janinak, mintha
ismerős arcokat látna a kavargó füstben. Graf Mihály sietve
taszítja a vesszőt a puskacsövébe, a teve-specerájos, a dalárda
első tenoristája, most lövi ki puskáját, Hoffer Tóni pedig a szeme
fölé emelt tenyere alól keres magának újabb célpontot.</p>
<p>Egyikük sem vesz tudomást a sebesült Janiról, valamennyi lángol
a dühös buzgalomtól, valamennyinek arcát valami idegen, kaján vonás
torzítja el. Kurta vakkanásokkal <span class="pagenum"><a name=
"Page_156" id="Page_156">-156-</a></span> szólanak egymáshoz: A
hídon – azt a pocakos gazembert! Bravo, megkapta a magáét!</p>
<p>Midőn már egészen besötétedett, a lövészek parancsszóra
integetni kezdtek egymásnak, hogy föl az útra, emberek, mindenki
szaladjon föl! A legvadabbak egyszer-kétszer még elsütögették a
puskáikat, aztán a sírok közt bukdácsolva, ők is a többiek után
húzódtak. A halottjaikat és a sebesültjeiket magukkal cipelték,
Graf Janit is ösztökélték, hogy föl az útra!</p>
<p>Odafönn a huszárok azalatt rést találtak a granicsár zászlóaljak
között és a magyar sereg gyorsan kisiklott a nyitott kapun. Az
alföldi lovasok csodálatos tájékoztató ösztönükkel, a sakkjáték
lóugrásai szerint haladva, keresztül vezették a csapatot a várost
bekerítő szerb seregeken. Jó darabig együtt marsiroztak egy
szerezsánosztállyal, a rácok barátságosan át is kiáltoztak
hozzájuk, de nem ismerték föl az ellenséget a sűrű sötét
éjszakában.</p>
<p>A téglavetőkön túl már szabad volt az út. A sortüzek ropogása, a
szerviánusok ordítozása és a szerezsánlovak dobogása mindjobban
elhalkult, a magyar sereg, mint a mérgét kiadott zivataros felhő,
gyorsan és némán vonult végig a behavazott rónán, maga mögött
hagyván a várost, égő házaival és tomboló embereivel.</p>
<p>Graf Jani ezalatt nehéz fejjel tántorgott az utóhad nyomában.
Most már rettenetesen fájt a sebe. Egy honvédtiszt azt mondta neki,
hogy üljön kocsira, de a szekerek valahol elől jártak. A verseciek
nem tudták, hogy Jani megsebesült, ők a megrekedt ágyukat
tologatták és emelgették nagy hórukkolással és igen mulattak azon,
mekkorát fog káromkodni generális Theodorovics úr, ha majd a
haditudomány szabályai szerint elfoglalja az üres zsidó
temetőt.</p>
<p>A sebesült most már egészen elmaradt a sereg mögött.
<span class="pagenum"><a name="Page_157" id=
"Page_157">-157-</a></span> Folyton érezte ujjain az alápergő,
forró cseppeket. Tisztában volt a sorsával. Egy ideig még cél
nélkül tántorog a fagyott göröngyökön, azután majd leül az
árokpartra, szép csendesen elalszik, holnap reggel pedig két láb
vastag hópaplan alatt fog feküdni. Mert az északi szél megindult és
vastag hócsomókat vágott szemébe.</p>
<p>Egyszerre, nagysokára, kutyaugatást hallott. Valamibe
beleütközött: kerítés vagy házfal lehetett… Azután megbotlott és
elesett a puha hóban.</p>
<p>– Hát így is jól van, – gondolta magában.</p>
<p>A kutyacsaholás mind dühösebb lett. Most lámpafény bántotta a
szemét. Majd emberi beszédet hallott… Nem tudott szólni, se
mozdulni, de azért mindent megértett, amit mellette beszéltek.
Oláhul beszéltek.</p>
<p>– Nézd, egy halott ember… Nem halott, mert folyik a vére… Ezt a
németet én ismerem… Világíts az arcába! Ez Graf… A Grafné fia a
Templom-utcából…</p>
<p class="center">*</p>
<p>Valami kétségbeejtően fárasztó álomlátás gyötörte a beteget. Azt
álmodta, hogy sötét csatornában fekszik, a csatorna olyan szűk,
mint a kályhacső. Mérföldes távolságban parányi kis fénypont
csillog, csak akkora, mint a tűszúrás a hólyagpapiron, ott van a
csatorna kijárása. A beteg olykor összeszedi minden erejét és a
nyilás felé kezd kúszni. Utja rettenetes fárasztó, mert börtöne
olyan alacsony, hogy a könyökére sem tud támaszkodni. Olykor
lángoló harag fogja el azok ellen, akik idezárták, dühöngeni és
tombolni kezd, szét akarja feszíteni gyalázatos börtönének falait.
Az ereje azonban hamar elhagyja, lihegve lehunyja szemét és várja a
végét. Mikor magához tér aléltságából, megint a csatornában van és
reménytelenül tolja előre összezúzott tagjait a fénypont irányában.
<span class="pagenum"><a name="Page_158" id=
"Page_158">-158-</a></span></p>
<p>Egyszer egy emberi alakot lát a csatornanyilásban. Egy női
alakot. Mosolyogva hajlik be a lyukon, feléje nyujtja kezét,
biztatja, szólongatja. Oláh asszonyka, piros kendő van a fején,
hímzett inget visel, az arca azonban a kis Hoffer Bábikáé…</p>
<p>Végül sikerül megfognia a feléje nyujtott kezet… Még egy
erőlködés – a beteg karja rettenetesen sajog bele – és a sebesült
boldogan fölsóhajt: kívül van, kimenekült a förtelmes
tömlöcből!</p>
<p>– Feküdj nyugodtan, Jani bácsi, – szól Bábika.</p>
<p>– Még mindig álmodom, – mondja a beteg és lehunyja fáradt
szemét.</p>
<p>Pedig most is érzi még ujjai között a kisleány hűvös, kemény
gyermekkezét.</p>
<p>Később megint fölébred, és most már tudja, hogy igazán ébren
van. És Bábika mégis ott ül mellette, piros kendővel fején, hímzett
oláh ingben. A feje fölött pedig paprikafüzér lóg a kormos
mestergerendán.</p>
<p>– Te vagy az, Bábika?</p>
<p>– Én vagyok.</p>
<p>– Mért öltöztél oláh fátának?</p>
<p>– Mindent elmondok, csak feküdjél csendesen. Te megsebesültél a
zsidó temetőben.</p>
<p>– Mikor volt az?</p>
<p>– Öt nappal ezelőtt.</p>
<p>– Én azt hittem, öt esztendővel ezelőtt!</p>
<p>– Az öreg Mitru szedett föl éjjel a tanya előtt. Jó szerencse,
hogy a kutya fölugatta az öreget, különben megfagytál volna a
hóban.</p>
<p>– És most hol vagyok?</p>
<p>– A Manuel úr tanyáján. Mitru a Manuelék csősze.</p>
<p>– Akkor elvesztem. Manuel a verseci szerbek vezére.</p>
<p>– Mitru azt mondja, sehol sem lehetnél nagyobb <span class=
"pagenum"><a name="Page_159" id="Page_159">-159-</a></span>
biztonságban, mint itt, mert Manuel maga nem jár ki télen a
tanyára, a portyázó rácoknak pedig eszükbe se jut, hogy ellenséget
keressenek a főrác házában.</p>
<p>– És a csősz nem fog elárulni?</p>
<p>– Mitru oláh ember és azt mondja, hogy ő nem ártja bele magát a
háborúba. Ő a fiával együtt neutrális. Az öreg különben ismerte
édesapádat. Azt mondja, hogy a megboldogult Graf bácsi mentette meg
az ő fiát.</p>
<p>– Erről én nem tudok.</p>
<p>– A kis Mitru – aki különben maga is már öles oláh ember – a
maga idejében egy pár csizmát lopott a verseci vásáron, édesapád
akkoriban városbíró volt és ötven botot veretett reá… Az öreg Mitru
azt állítja, hogy a fiából ez az ötven bot csinált tisztességes
embert és ezért nagy hálával gondol szegény Graf bácsira.</p>
<p>Ez egészen rávallott az oláh észjárásra.</p>
<p>– De hogyan kerülsz te ide, Bábika? És mért öltöztél oláh
fátának?</p>
<p>– Azt is elmondom. Mitruék igen derék oláhok, de asszony nincs a
házuknál, azért egész télen sült tökön és mamaligán élnek, az pedig
nem alkalmas betegkoszt… Három nappal ezelőtt az öreg csősz bejött
a városba és addig ácsorgott a házatok előtt, míg végül meglátta
Gyurit. Valami okból azt képzeli, hogy Gyuri a te öcséd és elmondta
neki, hogy te itt vagy a tanyán és hogy asszonyra volna szükség,
aki főzne rád és ápolna a betegségedben.</p>
<p>– És édesanyám téged küldött, Bábika?</p>
<p>– Dehogy küldött! Nem is tudja, hogy itt vagyunk. Ha tudná,
akkor biztos, hogy maga jönne ki a tanyára, abból pedig feltünés és
baj lehetne… Inkább nem is szóltunk neki. Rólam azt hiszi, hogy
megszöktem Moravicára, a Tóni bátyám betegágya mellé. Ezt
<span class="pagenum"><a name="Page_160" id=
"Page_160">-160-</a></span> Gyuri hitette el vele, mert én nem
tudok füllenteni, mindjárt elvörösödöm.</p>
<p>– És miféle ruha van rajtad?</p>
<p>– Az öreg Mitru meghalt unokájának ruhája. Azért adta reám, hogy
feltünő ne legyen, ha a ház körül járok.</p>
<p>– És ha megszólít valaki? Hiszen te nem tudsz oláhul.</p>
<p>– Már meg is szólított valaki. Egy granicsár hadnagy, aki erre
marsirozott a katonáival. Én jelekkel mutattam neki, hogy néma
vagyok. Azt mondta: kár ezért a helyes fruskáért.</p>
<p>– És hol aludtál az éjjel? – kérdezte Graf Jani.</p>
<p>– Az ágyad mellett, a földön. Mitru ideadta a subáját, egy
kicsit szagos, de azért jól lehet rajta aludni.</p>
<p>– És ki kötözte be a sebemet?</p>
<p>– Doktor Traurig úr… Gyuri hozta ki… Jó, hogy a doktornak van
egy páciense Paulison – az odavaló pópát szerencsére szájon rugta a
ló – így feltünés nélkül kijöhet a városból… Mert a rácok nagyon
vigyáznak a mi embereinkre. De Gyuri úgy csapja be őket, ahogyan
akarja, akkor jön ki, amikor kedve van… Mindent hoz, amire
szükségünk van, orvosságot, ennivalót, Mitrunak pálinkát és
dohányt…</p>
<p>A kis leány fölkelt.</p>
<p>– De most már eleget beszéltél. Megyek és a tyúkleves után
nézek. Vacsorára azt kapsz.</p>
<p>– Hát tudsz te tyúklevest főzni, Bábika?</p>
<p>– Egyebet is tudok. Otthon nekem is konyhainspekciót kellett
tartanom. Édesanyánk ilyenekben nem érti a tréfát. Hogy egyedül ne
légy, beküldöm Gyurit.</p>
<p>Gyuriért nem kellett messzire mennie, a fiú ott kuporodott az
ördögcérnabokrok között és néma izgalommal figyelte a cinkéket,
amelyek csipogó rajokban röpködtek <span class="pagenum"><a name=
"Page_161" id="Page_161">-161-</a></span> a fiatal fák között és
éppen csak egy fát kerültek el nagy ravaszul: azt, amelyet Gyuri
lépesvesszőkkel tüzdelt teli. Gyuri ugyanis nemzetőrből
visszavedlett megint kis fiúvá. Ő ugyan azt állította, hogy az
enyves fával csak az ellenséget akarja tévedésbe ejteni, a
valóságban azonban egy szép stiglic még mindig jobban érdekelte,
mint a legszebb szerviánus.</p>
<p>A fiú nevetve és sírva csókolta össze beteg barátját, azután
leült a Bábika helyére és verseci ujságokat kezdett mesélni.</p>
<p>– Az édesanyád jól van, csak nincs a házában egy ép szék,
amelyre leülhetne, mert a szerviánusok mindent diribdarabra törtek…
Mindenkit koldussá tettek a fosztogatók és Theodorovics tábornok
most még hadisarcot követel a németeken, különben főbe löveti a
városi tanácsot, azt mondja… Nálunk most szerb kormány van és
minden szerbül megy… Nikolsi lett a rendőrigazgató… Ez a Nikolsi
egy rác szatócs, akinek olyan pofája van, mint a buldogkutyának…
Maguk a szerbek is utálják. A rendőrlegénység ötven szerviánus
martalóc, két ágyúval szoktak kirukkolni… A német templom előtt
nagy akasztófát állított föl a rendőrség… A zsidó házakat mind
porrá égették és az öreg Heim selyemgyára is leégett… A mi házunkat
is felgyújtották, de csak a fél teteje égett le, mert a katonaság
megengedte a szomszédoknak, hogy eloltsák a tüzet… A zsidó házakat
is meg akarták menteni a svábok, de ezt már nem engedte meg nekik a
hatóság… Frombach mészárost, aki résztvett az éjjeli harcban,
fölismerték a városban és agyonlőtték az utcán… Másokat is
megöltek… A rácok különben azt mondják, hogy az igazi haddelhadd
csak holnap kezdődik, mert akkor jön a városba Rajacsics patriárka,
az pedig olyan pap, hogy nyersen eszi meg a svábokat… <span class=
"pagenum"><a name="Page_162" id="Page_162">-162-</a></span></p>
<p>Bábika félbeszakította fivérét. Nekigyűrkőzve, a tűztől kipirult
arccal hozta a betegnek a tyúklevest.</p>
<p class="center">*</p>
<p>Traurig doktor a régi germánok Loki istenéhez hasonlított. Hat
láb magas, sápadt, sovány ember volt, a bolyhos haja lángvörös volt
és tűzszínű volt a mellét verdeső szakálla is. Ijesztően rángatta a
bozontos szemöldökét, hozzá kajánul szokott vigyorogni.</p>
<p>Megjegyzendő, hogy a doktor démoni külsejét a természet tréfás
szeszélyének köszönhette, mert a valóságban a világ
legbecsületesebb és legpuhább szívü embere volt. A gyerekeket nem
is tudta becsapni a rettenetes külsejével, azok tudták, hogy a
doktor bácsi zsebe mindig teli van cukorral.</p>
<p>Midőn eljött megint a tanyára, egy arasznyi hosszú árpacukrot
nyomott Bábika kezébe és kiküldte a szobából. A leányt ugyan
sértette, hogy a doktor őt gyerekszámba veszi, de azért jóizűen
elszopogatta a cukrot.</p>
<p>– Nincs semmi baj, – mondta Traurig, miután megnézte a sebet. –
Egy kis operációra azonban szükség lesz… Holnap majd túlesünk azon
is. A Szalvátor-patikus fölajánlotta, hogy asszisztálni fog
nekem.</p>
<p>– A golyót akarod kivenni? – kérdezte Graf Jani.</p>
<p>– Azt már kivettem. Nem is egyet, hanem hármat… Igazán szeretném
tudni, hogy mit gondolnak a szerviánusok, hogy egész ólomgerezdeket
lőnek bele az emberekbe.</p>
<p>Jani gyanakodva nézte a barátját.</p>
<p>– Amputálni akarod a karomat?</p>
<p>A vörös doktor tőle telhető nyájas arcot vágott.</p>
<p>– Igenis, éppen arról van szó… Holnap túlesünk rajta, azután
nagyon hamar rendbe jöhetsz.</p>
<p>Jani elboruló szemmel bámulta a mestergerendán <span class=
"pagenum"><a name="Page_163" id="Page_163">-163-</a></span> lógó
paprikafüzért. Csonkakaru lesz, – fél ember. Érdemes így élni?</p>
<p>– És ha nem amputáltatom a karomat? – kérdezte halkan.</p>
<p>– Ezt nem mondod komolyan! Te végre is művelt ember vagy… A
karcsontod annyi szilánkra tört, hogy sohasem forrhat össze többé.
Ha nem vágjuk le, akkor üszkösödni fog a seb és a többit a laikus
eszeddel is elképzelheted.</p>
<p>– Hát akkor csinálj velem, amit akarsz.</p>
<p>A doktor valami ideiglenes kötést rakott a sebre – holnap úgyis
ki kell megint bontani – és jóéjszakát kívánt.</p>
<p>– Mit mondott Traurig bácsi? – kérdezte Bábika.</p>
<p>– Nincs semmi baj, – füllentette a fiatalember.</p>
<p>– Hála Istennek! Mi már attól féltünk, hogy nyomorék maradsz. Az
pedig nagy kár volna.</p>
<p>Másnap azonban nem jött el sem a doktor, sem a patikus, sőt
harmadnap sem mutatták magukat. Helyettük Hoffer Gyuri jött ki a
tanyára.</p>
<p>– Mi volt tegnap este? – kérdezte a kíváncsi Bábika. – Vörös
tűzfényt láttunk a város fölött és a harangok még későn este is
szóltak.</p>
<p>– Fáklyásmenet volt Rajacsics patriárka tiszteletére… Az egész
rácváros meg volt bomolva… Úgy fogadták a patriárkát, mint valami
prófétát vagy szentet… Zászlókkal és muzsikával mentek eléje, a nép
letérdepelt, sírt és énekelt és a patriárka mindenkit megáldott az
erkélyről… Első dolga különben az volt, hogy elcsapta és kolostorba
csukta a rác püspököt, az öreg Popovicsot, mert áruló és a
magyarokkal tart…</p>
<p>– És Traurig miért nem jött ki? – kérdezte Jani.</p>
<p>Gyuri a homlokára ütött. <span class="pagenum"><a name=
"Page_164" id="Page_164">-164-</a></span></p>
<p>– Igaz, a legfontosabb dologról megfeledkeztem! Az történt, hogy
huszonhárom német polgárt vasravertek és Zimonyba vittek… Köztük
van Dániel kanonok, Traurig doktor és a Szalvátor-patikus is…</p>
<p>– A sors nem akarja, hogy mint nyomorék éljek, – mondta magában
Graf Jani.</p>
<p>Holky halála óta Traurig volt a városban a német doktor. Ugyan
volt ott még két szerb doktor is, de azoknak az volt a hírük, hogy
dühös illirek és ha Graf rájuk bízta volna magát, alkalmasint az
akasztófára juttatták volna, amely ott ágaskodott a német templom
előtt.</p>
<p>Valamihez azonban kezdenie kellett, mert a tört karja
gyalázatosan fájt a Traurig ideiglenes kötése alatt.</p>
<p>– Elhívom a csonttörő Gábort, – indítványozta az öreg Mitru.</p>
<p>– Ki az?</p>
<p>– A varadiai uraság számadó juhásza. Valami mestersége van,
amivel úgy összeforrasztja a tört csontot, hogy az csuda. Igaz,
hogy inkább csak parasztembereket szokott gyógyítani, de meglehet,
hogy az urak csontján is fog a tudománya.</p>
<p>Janit már úgy megpuhította a betegsége, hogy egy szóval sem
ellenkezett. Egy dolog azonban mégis nyugtalanította.</p>
<p>– És ha elárul a juhász?</p>
<p>– Azt nem teszi, mert magyar ember, – nyugtatta meg a vén
oláh.</p>
<p>A kis Mitru az éjjel átloholt Varadiára és hajnalban már magával
hozta a csonttörőt. Ez egy furfangos képű és tudákos beszédü
parasztember volt. Miután megnézte Jani szétroncsolt karját és a
kőkemény parasztujjaival rettenetesen meg is tapogatta, olyasmit
mondott, hogy az orvosdoktori előmunkálat nem lévén célirányos, egy
<span class="pagenum"><a name="Page_165" id=
"Page_165">-165-</a></span> pár új csizma áránál olcsóbban nem
vállalhatná a csontforrasztást. Előzetes fizetséget azonban nem
kívánt.</p>
<p>Annyi önhittséggel beszélt és olyan biztosnak látszott a maga
dolgában, hogy Jani nem merte elküldeni. Pedig nagy kedve lett
volna hozzá, annyira elgyötörte az öreg a sületlen beszédjével és a
kiméletlen kezével.</p>
<p>Valami hibának kellett lenni doktor Traurig diagnózisában, mert
Jani karja egészen úgy kezdett viselkedni, mintha meg akarna
gyógyulni. A beteg most már elhagyta ágyát. Ha kívül tiszta volt a
levegő, akkor napközben, Mitru subájával a felkötött karja fölött,
a behavazott kertben sétált. Olykor megbújt a gyerekekkel az
ördögdérnában és izgatottan leste a röpködő stigliceket, amelyek
még mindig következetesen elkerülték Hoffer Gyuri lépvesszőit.
Titokban némi hálát is érzett a verseci szerb <i>odbor</i> iránt,
amely elfogta és Zimonyba vitte a doktort és a patikust, mert ha
azok még szabadon járnának, akkor biztos, hogy az orvosi tudomány
szabályai szerint tőből levágták volna félkarját.</p>
<p class="center">*</p>
<p>– Te, Manin Zorka férjhez ment!</p>
<p>Ezt Bábika ujságolta Graf Janinak.</p>
<p>– Ki vette el?</p>
<p>– Egy vad szerviánus. Sáricsnak hívják. Valami vajda Belgrádból,
úgy beszélik, hogy rokona a rác fejedelemnek… Gyuri látta, azt
mondja, Sárics volt az első szerb, aki tizenkilencedikén bevonult a
városba… Tegnap volt a lakodalom. Azt mondja Gyuri, soha életében
nem látott még szebb mátkapárt… Sárics ruhája csupa arany volt, az
övében ezüst pisztolyokat viselt… Zorka is rác nemzeti ruhában ment
a templomba.</p>
<p>Bábika elhallgatott és figyelmesen nézte Graf Jani arcát.
<span class="pagenum"><a name="Page_166" id=
"Page_166">-166-</a></span></p>
<p>– Fáj, amit mondtam? – kérdezte.</p>
<p>– Nem fáj, – válaszolt a beteg mosolyogva. – Hanem te, Bábika,
te olyan arcot csinálsz, mintha nagyon örülnél Zorka
szerencséjének.</p>
<p>– Örülök is. Attól féltem, hogy még mindig szereted.</p>
<p>– És ez neked kellemetlen lett volna?</p>
<p>– Hogyne, hiszen én azt szeretném, ha engem vennél
feleségül.</p>
<p>Nem első eset volt, hogy Bábika megdöbbentette és zavarba
ejtette barátját az ő nagyszerü őszinteségével.</p>
<p>– Hallod, hány esztendős vagy te tulajdonképpen? – kérdezte
Jani.</p>
<p>– Tizenhárom múltam.</p>
<p>– Akkor jó egypár esztendeig ráérünk még erről beszélni, – szólt
a fiatalember bizonyos apai szigorúsággal a hangjában.</p>
<p>– Hiszen ráérünk, ráérünk, csak az a baj, hogy te minduntalan
más valakibe szeretsz. Egyszer Manin Zorkába, azután megint Turányi
Kamillába.</p>
<p>Ennek a párbeszédnek az lett a következménye, hogy Graf Jani
rosszul aludt az éjjel. Bábika most is ott feküdt az öreg Mitru
subáján és halkan pihegett mély gyermekálmában, Graf Jani azonban a
kis ablakon besütő holdat nézte és elgondolkozott.</p>
<p>Reggel elmondta a kis leánynak éjjeli elmélkedésének
eredményét.</p>
<p>– Te nagyon okos és nagyon jó kis leány vagy, Bábika.
Megmentetted az életemet és én nem is tudom, hogyan fogom neked
meghálálni… De most már elvégezted a munkádat. Nekem nincs többé
szükségem ápolásra. Ami kell, azt elvégezhetik Mitruék is…
<span class="pagenum"><a name="Page_167" id=
"Page_167">-167-</a></span></p>
<p>– Mitruék nem tudnak főzni, csak mamaligát, – kiáltotta Bábi
diadalmasan.</p>
<p>– Majd szerzünk valami parasztasszonyt. Neked azonban vissza
kell menned a városba. A tisztesség úgy kívánja.</p>
<p>– Nem megyek, – mondta Bábi igen határozott hangon.</p>
<p>– Menned kell. Föltétlenül szükséges.</p>
<p>Bábi arca vérvörös lett, a szemébe könnyek gyűltek.</p>
<p>– Nem megyek, nem megyek és ezerszer nem megyek! Ha pedig
kikergetsz innen, akkor sem megyek a városba, hanem kiszaladok a
pusztába, lefekszem a hóba és ott maradok, míg meg nem fagytam,
vagy föl nem faltak a farkasok. Isten engem úgy segéljen!</p>
<p>Graf Jani ismerte az ő barátnőjét, ha az egyszer a fejébe vesz
valamit, akkor senki sem bír vele, legföllebb csak az egy
édesanyja, de Hofferné asszonyság olyan fegyelmi eszközökkel
rendelkezik, amelyeket Jani még sem vehet igénybe. Egyelőre tehát
nem is feszegette tovább a dolgot. Titokban, a lelke legmélyén,
talán valami bűnös elégtételt is érzett, hogy Bábika nem hallgat a
józan ész szavára. Nagyon nehezére esett volna, ha magára maradt
volna a rideg kis tanyán.</p>
<p class="center">*</p>
<p>Hoffer Gyuri majd mindennap hozott valami érdekes ujságot.</p>
<p>A verseci szerbek nemzeti őrcsapatot alakítottak és most épp úgy
exercíroznak és célba lövöldöznek, mint nyáron a svábok. Csakhogy
ők nem piros-fehér-zöld, hanem piros-kék-fehér zászló alatt
rukkolnak ki. A svábok pedig most épp olyan gúnyos vigyorgással
mustrálják a kardjukkal csörömpölő polgártiszteket, mint tették a
rácok <span class="pagenum"><a name="Page_168" id=
"Page_168">-168-</a></span> elmult nyáron, mikor még a hét svábok
csörtettek végig kevély harci díszben a Templom-utcán.</p>
<p>Azután megint valami nagyszerü ujságot hozott a gyerek. Hogy
Versecen most kétféle kormány van, az <i>ogrisni odbor</i>, amelyet
Rajacsics patriárka nevezett ki a császár megbízásából és a
<i>Temeser Central-Comité</i>, amelyet a temesvári főparancsnokság
küldött a városba ugyancsak a császár nevében. Az egyik szerbül, a
másik németül bocsátja ki rendeleteit. A két hatóság nem ismeri el
és bitorlónak nevezi egymást, mindegyik megtiltotta már a
polgárságnak, hogy a másiknak engedelmeskedjék és mindegyik dörgő
rendeletekkel igyekszik a másikat összetörni.</p>
<p>A temesvári császári főkommandó legújabban azt a maliciát
eszelte ki, hogy elvezényelte a városból a szerb csapatokat és
német helyőrséget küldött oda. A német katonatisztek – csak azért
is! – tüntetve fraternizálnak a sváb polgársággal. Tegnap pedig a
Central-Comité által kinevezett Bezirks-Stuhlrichter katonai
segítséggel szétkergette a moravicai rác odbort… A szerbek nem
tudnak hová lenni nagy keserűségükben és akadnak köztük, akik –
csak azért is! – már Kossuthot is dicsérik.</p>
<p>Egy éjjel erős déli szél támadt.</p>
<p>Reggel a tanyai kertből egy pintyőke buzgó csattogása
hallatszott. A hó elolvadt, a verseci várhegy fölött fényes, fehér
tavaszi felhő ült. Gyuri már korán reggel kijött a tanyára.
Szaladva jött, arca lángolt.</p>
<p>– Győzelem, győzelem! A magyarok mindenütt győztek! Görgey,
Damjanich, Klapka, Bem, hajaj! Az egész ország a magyaroké… Csak
nálunk vannak még császáriak, de ők is pakkolnak már, mert jön Bem
generális! Bem már Temesben van. Tegnap hoztak a városba egy
<span class="pagenum"><a name="Page_169" id=
"Page_169">-169-</a></span> granicsár káplárt, akit megvagdaltak
Bem huszárjai. Vivát Bem!</p>
<p>A fiú meg volt háborodva. Tapsolt, táncolt, kiabált, mindenkit
megölelt és megcsókolt, Graf Janit, Bábikát, az öreg és a kis
Mitrut is…</p>
<p>– Öltözz, Bábika, hazamegyünk! – kiáltotta Graf Jani.</p>
<p>– Jöhetsz, – bíztatta Gyuri, – bátran jöhetsz, senki sem mer
bántani. Az osztrákjaink most nagyon békés kedvükben vannak.</p>
<p>Bábika sietve magára kapta megint a kisasszony-ruháját, azután
hárman elindultak a városba.</p>
<p>Világos nappal mentek végig a pancsovai utcán. A középen a
felkötött karú nemzetőrtiszt, mellette a két gyermek. Az izgalomtól
halvány arccal, de fölemelt fejjel, csillogó szemmel vonultak be a
városba. Tudták, hogy őket senki sem merészli bántani, mert
láthatatlan hadseregként marsíroz a nyomukban a győzedelmes
magyarok híre.</p>
<p>Özvegy Grafné éppen az udvarán állott és a púpos Mita szegény
fejét szapulta. Midőn megpillantotta a fiát, haragosan elvisította
magát:</p>
<p>– Oh, te haszontalan!</p>
<p>Hozzásietett, megölelte és könnyek között kiáltotta:</p>
<p>– Te haszontalan! Te haszontalan!</p>
<div class="chapter">
<h2>XV.</h2>
</div>
<p>Debrecenből olyan hír érkezett, amelytől hideg szaladt végig
minden sváb ember gerincén: az országgyűlés kimondta az elszakadást
az ausztriai háztól.</p>
<p>Ezt a trónusdöntögető, rettenetes elszántságot nem értették meg
odalenn. Hiszen ők is háborogtak és harcoltak, <span class=
"pagenum"><a name="Page_170" id="Page_170">-170-</a></span> de
mindig csak az igazságtalanság ellen, sohasem a császár ellen. Az
igazságtalanság: a bécsi miniszterek, a kamarilla, az osztrákok, a
szerbek. A császár maga áldott szívű, nemes úr, aki szereti népét,
csakhogy eltitkolják előtte, hogy mi történik Magyarországon. Ha
föl lehetne menni Bécsbe, szétlökni a minisztereket és
generálisokat, bemenni a császárhoz, letérdepelni előtte, azt
mondani neki: itt vagyunk, uram, ismerj ránk, csinálj rendet, mert
így nem mehet tovább! – akkor minden jóra fordulhatna még. De
letenni nem lehet a császárt.</p>
<p>A svábok egypár napig olyan leverten jártak-keltek a városban,
mintha minden házban halott volna.</p>
<p>Időközben csoda történt Versecen: a két ellenkormány, a szerb
<i>Odbor</i> és az osztrák <i>Central-Comité</i> kibékült
egymással, legalább látták a főnökeiket, amint együtt söröztek a
vendéglőben. Mert jöttek a magyarok. Jöttek, a megtorlás ádáz
vágyával a szivükben. A föld már remegett a lovaik patkója alatt,
az északi láthatáron már villámlottak a karjaik. Most jó lesz a
Rukavina- és a Rajacsics-féle alkotmányt szétsrófolni és ládákba
pakkolni, hogy itt ne érjék a magyarok.</p>
<p>És megint mozogni kezdett az egész délvidék, mint a delibláti
homokhegyek a bőjti szelek idejében. Akinek oka volt, hogy
elkerülje a magyarokkal való leszámolást, az kocsira ült és sietve
a gránicra menekült. A bozontos szőrü kis szerb lovak alig tudták
elvontatni az odbor irattárát, a terebélyes császári tisztviselőket
és Rajacsics nagyszakállú pópáit. A szerb nemzetőrséget
föloszlatták, háromszáz verseci szerb azonban, aki semmiképpen sem
akarta letenni a fegyvert, a granicsár századok nyomában
Fehértemplomra vonult. És egy éjszakán nyomtalanul eltünt a marcona
szerviánus gárda is, amely eddig csendőri szolgálatot végzett a
városban. <span class="pagenum"><a name="Page_171" id=
"Page_171">-171-</a></span></p>
<p>Május elsején Grafék háza előtt egy kofferekkel megrakott szekér
döcögött el, a kocsiban egy férfi és egy nő ült. Jani tekintete
megakadt az asszony halvány és szomoru arcán, azután a kalapjához
kapott: Manin Zorka volt. Később megtudta, hogy ez volt az utolsó
üdvözlés, amit a szép Zorkával a földi életben váltott, mert Sárics
hazavitte a feleségét Szerbiába.</p>
<p>Május harmadikán megjöttek a magyarok. Puskalövés nélkül
megszállották a várost.</p>
<p>A szerbek, okulván az osztrák uralom némely tapasztalatain,
ezúttal nem fogadták őket nagy ellenszenvvel. De azért keserűen
mondták egymásnak:</p>
<p>– Az utolsó magyar, akit láttunk, a szláv Damjanich volt és az
első magyar, akit most látunk, a szláv Vysocky.</p>
<p>A lengyel légió marsirozott Bem hadseregének élén…</p>
<p>A magyar hadak szakadatlan áradatban hömpölyögtek keresztül a
városon, le a határőrvidékre, ahol az ellenség még megvetette a
lábát.</p>
<p>Egy nap nagy örömujjongás támadt az utcán: a kvártélyos honvédek
kirohantak a házakból és körülvettek egy szürke kis lovast, aki
pirostollas kalapot viselt és fekete paripán ült.</p>
<p>– Bon jour, mes enfants! – mondta a lovas.</p>
<p>Benyomott arcán, amelyben két maliciózus kis porcellánszem
csillogott, a condottiere-nembánomság, a jószívűség és az elmésség
kifejezése ült.</p>
<p>– Bem apó! Vivat Bem! – kiáltották a katonák.</p>
<p>A tábornok alig pihent meg a városban. A szenvedélyes játékos
mohó türelmetlenségével sietett Orsova felé, hogy ujra találkozzék
az ő peches partnerével, Puchner tábornokkal, akitől egy ízben már
mindent elnyert, <span class="pagenum"><a name="Page_172" id=
"Page_172">-172-</a></span> amit katona csak veszíthet. Ezt a
harlekin-generálist ő kiverte Erdélyből, Puchner hadserege azóta
Oláhországban lappangott, most Magyarországba készül betörni, de
itt is szemben fogja magát találni a gonoszul mosolygó Bemmel.</p>
<p>A magyar sereg nyomában megtértek a sváb bujdosók is. Hoffer
Tóni, Haller, Graf Mihály, – mind a hárman lesoványodtak,
megbarnultak, némileg elvadultak és igen jókedvűek voltak. A
Hoffer-család is visszajött Szegedről. A Hoffer-leányok mind
meghíztak, mert a szegedi gazdáik, akiknek szíve igen megesett a
hontalan svábokon, nemcsak szívesen látták, de erőszakkal is tömték
őket.</p>
<p>Bábika örömkönnyek közt vetette magát soktagú családjának
karjaiba, öt perccel később azonban már azzal a kijelentésével
döbbentette meg édesanyját, hogy talán jó volna, ha ő egyelőre még
Graféknál aludna, mert Janinak nincs még egészen rendben a karja és
nem lehet tudni, hogy mikor lesz reá szüksége.</p>
<p>Egypár nap múlva a Szalvátor-patikus és Traurig doktor is
megtért a zimonyi rabságból. A verseci szerbeknek az a nagylelkű
ötletük támadt, hogy küldöttséget menesztettek Zimonyba és
kegyelmet kértek a sváb foglyok számára. A vállalkozásuk
félig-meddig eredménnyel is járt, amennyiben a zimonyi kommandó
tizet a huszonhárom rab közül szélnek eresztett.</p>
<p>A legfontosabb eredmény mégis az volt, hogy a gyűlölet, amellyel
a verseci svábok és szerbek farkasszemet néztek, most egyszerre
megenyhült.</p>
<p>Traurig doktor első útja Grafékhoz vezetett. Igen meghökkent,
midőn szemben találta magát Janival.</p>
<p>– Mi van a karoddal? – kérdezte. <span class="pagenum"><a name=
"Page_173" id="Page_173">-173-</a></span></p>
<p>– Nehezen mozog még… Egy kicsit kurtább is lett…</p>
<p>– Ki gyógyított? – kérdezte a doktor gyanús arccal.</p>
<p>– A csonttörő Gábor.</p>
<p>– Ismerem a mihasznát. Igazán nem hittem volna, hogy egy művelt
ember, mint te, szóba áll afféle rosszhírű kuruzslóval.</p>
<p>Nem vesztegettek több szót az esetre. Graf Jani azonban
észrevette, hogy a doktor némileg meghidegült vele szemben…</p>
<p class="center">*</p>
<p>Egy tündöklő májusi estén azok négyen, akik még életben voltak a
hét svábok közül, megint együtt ültek fönn a kápolna-hegyen, a
fráter szőlőlugasában. Hét fapohár állott az asztalon, háromnak
azonban nem volt már gazdája. A jóbarátok az elesettek emlékére
ittak, azután összekoccintották a poharakat, a bőbeszédü Holky
doktor, a fanatikus Lutz és a lelkes Heim borát pedig a földre
öntötték. A föld mohón itta föl az illatos italt.</p>
<p>Azután megeredt a beszélgetés.</p>
<p>– Károlyi alezredes rohammal elfoglalta Fehértemplomot… A
szerbek keményen védekeztek… Különösen a verseci szerb nemzetőrök
verekedtek hősiesen… Háromszáz verseci közül halva maradt nyolcvan…
Perczel tábornok azalatt elfoglalta Pancsovát, a bánsági lázadás
főfészkét… Bem pedig megint kiverte a szerencsétlen Puchnert
Oláhországba… Most már magyar az egész Bánság!</p>
<p>Erre megint összeütötték a fapoharakat, előbb azonban a
távollevő cimboráiknak is töltöttek.</p>
<p>Szóba került azután, hogy a honvédkommandó kivánságára a sváb
nemzetőrök ujra fegyvert fogtak. A tisztek a régiek maradtak, csak
Mihájlovics kapott őrnagyi <span class="pagenum"><a name="Page_174"
id="Page_174">-174-</a></span> rangot. Egy újabb bánáti
honvédzászlóaljat is alakítanak. Két napja folyik már a toborzás a
városban és eddig már fölcsapott háromszáz verseci sváb, köztük sok
családos ember is.</p>
<p>– Engem nem vettek be a rossz karom miatt, – szólt Graf Jani. –
A Mihály bátyám azonban belépett. Az édesanyánknak persze nem
szabad még róla tudnia.</p>
<p>Ekkor a fehértemplomi Haller és Hoffer Tóni bevallották, hogy ők
is fölcsaptak honvédeknek. Mind a kettőt hadnagyi ranggal
sorozták.</p>
<p>Egypár nap mulva Bábika lélekzet nélkül rohant Grafékhoz.</p>
<p>– Nincs itt Gyuri? – kérdezte. – Mert hajnal óta eltünt.</p>
<p>– A dobját is elvitte? – kérdezte Jani.</p>
<p>– Elvitte.</p>
<p>– Akkor a honvédek után szökött. A sváb honvédbataillon ma
reggel marsirozott ki a városból.</p>
<p>– Apa nagyon haragszik. Ha megkerül, biztos, hogy megveri.</p>
<p class="center">*</p>
<p>Graf Gyuri azonban csak augusztus közepén került meg. Édesapja
nem verte meg, mert a gyerek ijesztően rossz színben volt, annyira
lesoványodott és elgyöngült, hogy alig tudott állani a lábán. A
Tóni bátyja és Graf Mihály hozták, azok is inkább csavargókhoz
hasonlítottak, mint honvédtisztekhez.</p>
<p>Hofferné rögtön ágyba fektette a kisebbik fiát.</p>
<p>– A dobomat is elszedték, – panaszkodott Gyuri.</p>
<p>– Az osztrákok szedték el? – kérdezte Bábika résztvevően.</p>
<p>– Oh nem, a muszkák… <span class="pagenum"><a name="Page_175"
id="Page_175">-175-</a></span></p>
<p>Hoffer Gyuri Világosnál vesztette el a dobját.</p>
<p>A szabadság összeomlott abban az órában, mikor a Bánságban a
legmagasabbra csaptak a lángjai. A vakító tűzből, amely egy
esztendeig izgalomban tartotta Európát, semmi sem maradt meg, csak
fekete füst, hideg romok, korom, rettegés, gyász. A déli
honvédseregek szétoszlottak és szétfoszlottak, mint a hajnali köd.
Itt is, ott is fölébredt alvajárók siettek távoli szülőföldjük
felé, kiábrándult emberek, akik úgy emlékeztek vissza az elmúlt
hónapokra, mint valami fantasztikus álomra. A lovagias vezérek
börtönben ültek. A kimerült nemzet aléltan feküdt a földön és
szörnyű és förtelmes álmot látott: azt álmodta, hogy egy dúltarcú,
tétova tekintetű őrült térdepel a mellén. Haynau…</p>
<p>Fekete, fullasztó gyász borult a sváb városokra és falvakra is.
Egy báró Caballini nevű őrnagy jelent meg a délvidéken, mint
teljhatalmú császári vizsgálóbiztos. Ennek az elegáns, blazirt
olasznak alapjában véve minden mindegy volt, – bánta is ő a
magyarokat és a szerbeket! – de tudta, hogy miféle szerep vár reá
és jól megjátszotta az irgalmatlan, szigorú katonát. Szemlét
tartott a svábok fölött, – hihetetlen, hogy ezek az alázatos
bugrisok fegyvert mertek fogni! – és százszámra küldte őket a
császári hadsereg strafkompániáiba.</p>
<p>Hoffer Tóni és Graf Mihály mint közlegények mentek Itáliába. A
fehértemplomi Hallerre, – akit valaki denunciált, – nagyon
fájhatott a vizsgálóbizottság foga, de Haller nem került elő
többet, ő eltünt a szerencsétlen temesvári csata viharában.</p>
<p>Graf Janit egyelőre nem bántották. Javára írták, hogy az utolsó
harcokban már nem vett részt. Még többet használt neki, hogy
Caballini akkor már éhes volt és unta a sok kérdezgetést és
irkálást. <span class="pagenum"><a name="Page_176" id=
"Page_176">-176-</a></span></p>
<p>– Hányan vannak még künn? Ketten? Azok menjenek a pokolba!</p>
<p>A második Frombach János volt.</p>
<p class="center">*</p>
<p>Olyan hal is van, amely másodszor is bekapja a horgot, amelyről
egyszer már megszabadult.</p>
<p>Egy őszi éjszakán valaki megzörgette Graf Jani ablakát. A
fiatalember kinézett a sötét utcára.</p>
<p>– Ki az?</p>
<p>– Én vagyok, szomszéd úr, én, Frombach János. Arról van szó,
hogy három bujdosó magyar életét kell megmentenünk… Számíthatunk
magára, szomszéd úr?</p>
<p>– Hogyne!</p>
<p>– Jó lovakra volna szükségünk, hogy hamar levihessük őket a
szerb határra.</p>
<p>– Tüstént fogatok.</p>
<p>– A zsidótemetőnél várjuk. Siessen, mert olyan három emberről
van szó, akit biztosan fölakasztanak, ha elcsípik őket.</p>
<p>– Akkor nem viszek kocsist, hanem magam hajtok.</p>
<p>Félórával később a Grafék csikói már ott toporzékoltak a temető
előtt. Az őr vityillójából hat férfi osont ki: Frombach, az öreg
Tangel András és Ferenc fia és három parasztsubás ember.</p>
<p>A subások fölkapaszkodtak a kocsiba, Frombach pedig a bakra ült,
Graf mellé.</p>
<p>Ebben a pillanatban egy éles hang süvöltött föl az
éjszakában.</p>
<p>– Halt!</p>
<p>Jani a csikók közé vágott. Két puskalövés villant föl a
sötétségben.</p>
<p>– Rosszul lőnek, mint rendesen, – mondta az egyik subás.
<span class="pagenum"><a name="Page_177" id=
"Page_177">-177-</a></span></p>
<p>A kocsi előrevágtatott a fehértemplomi úton.</p>
<p>Hamar lekanyarodtak az országútról és dülőutakra tértek.
Frombach láthatólag úgy ismerte a vidéket, mint a tenyerét.</p>
<p>Sötét hajnalban Palánka mellett elérték a nagy Dunát. Frombach a
szájába tette a két ujját és nagyot füttyentett. Nagysokára válasz
érkezett a palánkai kis sziget lombos partjáról. Halk
evezőcsapások, – egy csónak közeledett a part felé. A csónakban
szerviánusok ültek.</p>
<p>Nevezetes, hogy a szerbiaiak, amilyen lelkesedéssel segédkeztek
eleinte a magyar szabadságharc elfojtásában, épp annyi buzgalommal
segítették elő később a magyar szabadságharcosok szökését. A
csónakosaik a Duna több pontján állandó révszolgálatot tartottak
fönn a szökdöső magyarok számára.</p>
<p>A három subás magyar közül az egyik Graf Janihoz lépett.</p>
<p>– Ön bajnak és veszedelemnek tette ki magát, hogy megmentse az
életünket. Pedig ön a nevünket sem ismeri, csak annyit tud rólunk,
hogy magyarok vagyunk és hogy üldöznek bennünket.</p>
<p>– Annyi éppen elég, – vélekedett Jani.</p>
<p>– Nem jutalmazhatjuk meg önt, de engedje meg, hogy megöleljem
önt. A nevem Czecz tábornok.</p>
<p>A második subás is megcsókolta a két svábot.</p>
<p>– Én Figyelmessy tábornok vagyok.</p>
<p>A harmadik bujdosó Stein tábornok volt.</p>
<p>A két verseci ott maradt a parton, míg a szerb csónak a
menekülőkkel el nem tünt a palánkai sziget mögött.</p>
<p>– A faluban van egy korcsma, ott megreggelizhetnénk, –
indítványozta Frombach. <span class="pagenum"><a name="Page_178"
id="Page_178">-178-</a></span></p>
<p>A tervük azonban kútba esett. A parton egypár lovaskatona és
nagy csapat gyalogos jött feléjük.</p>
<p>– Verseci dragonyosok, – mondta Frombach. – Föllármázták a
granicsárokat és most értünk jönnek.</p>
<p>Úgy is volt. Egy dragonyos hadnagy, pisztollyal a kezében, a
kocsi mellé ugratott.</p>
<p>– Önök Versecről jönnek?</p>
<p>– Onnan.</p>
<p>– Hol vannak a rebellisek, akiket idefuvaroztak?</p>
<p>Jani az ostora hegyével a Dunára mutatott. A széles folyón, már
közel a szerbiai homokhegyekhez, parányi csónak usztatott
lefelé.</p>
<p>– Azok már jó helyen vannak.</p>
<p>– Jól van. Önök is jó helyre fognak kerülni.</p>
<p>Leszállították őket a kocsiról és mindkettőjüket
megkötözték.</p>
<div class="chapter">
<h2>XVI.</h2>
</div>
<p>Az öreg hegy odafönn egyet aludt és mikor egy tündöklő tavaszi
napon újból fölébredt és lenézett a völgybe, úgy rémlett előtte,
mintha odalenn valami megváltozott volna.</p>
<p>A múlt héten – vagy régebben volt? – a nádasban kopjás
vademberek kergették a bölényt. Másnap parányi lovasok jöttek észak
felől, sokan voltak és úgy nyüzsögtek a Ludason, mint a
vándorhangyák. Ott lovat áldoztak az ő ázsiai istenüknek.
Tegnapelőtt megint dél felől jött valami félholdas sereg, ezek
asszonyokat is hoztak magukkal nyurga tevéken. Úgy megtelepedtek,
mintha örökké itt akarnának maradni, de hamar megeredt az északi
szél és attól a tarkán virágzó déli nép fakulni és <span class=
"pagenum"><a name="Page_179" id="Page_179">-179-</a></span>
fonnyadni kezdett, majd párává foszlott. Tegnap újabb vendégek
jöttek, azok azonban lándzsa helyett kapát hoztak a vállukon…</p>
<p>A föld is olyan, mint az égboltozat. Csakhogy odafönn felhők,
odalenn meg emberek vonúlnak. Olykor megdörög az ég és olykor
furcsa hangokat hallani a földről. „Dicsőség – gazdagság – szerelem
– élet…“ A hegyről tekintve, úgy látszik, mintha minden ember és
minden felhő másféle volna, de azért mégis mind egyforma. Hogy
milyenek a maguk valójában, az talán sohasem fog kitudódni, mert
nagyon is hamar elhordja őket az esti szél.</p>
<p>Valami változás történt a völgyben. A nagy mocsár, ahol tegnap
még zúgó nádasok közül ezüstös víztáblák bámúltak föl az égre, ma
fekete, zöld és kénsárga kis kockákra van osztva. Ott most
szántanak, lucernát és repcét növesztenek az emberek. A város is
szétterpedt tegnap óta, piros kucsmás, fehér házgombák burjánoznak
mindenfelé a hegy lábán. A város közepén új nagy templom fúrja
hegyes tornyait a levegőbe, a távolban pedig vékony gyári kémények
füstölnek. A Ludas felől pöfékelve jön a nagy gyermekek új
játékszere, a vasút.</p>
<p>És a halk zümmögésből, amely az emberkasból a szellős magasságba
szűrődik, megint a régi hangok hallhatók: „Gazdagság – szerelem –
élet…“</p>
<p class="center">*</p>
<p>Ezen a virágzó tavaszi napon hangos társaság kapaszkodik fölfelé
a kápolna-hegy lejtőjén. A boldog kamaszkorban levő ifjúság előre
rohan, mint a megvadult kecskenyáj, a megfontoltan vonuló
derékhadat a szülők, dadák és kis gyermekek alkotják, egészen hátul
jön nagyapa és nagymama. Nagyapa úgy szuszog, mint a gőzeke.
<span class="pagenum"><a name="Page_180" id=
"Page_180">-180-</a></span></p>
<p>– Hány stáció van még? – kérdezi, miközben megáll és leveszi
kalapját.</p>
<p>– Már csak kettő, ótata.</p>
<p>Ezt egy vékony, szeplős arcú, csinos kis leány mondja, aki egész
úton hűségesen kitartott nagyapó mellett. Azután hozzáteszi:</p>
<p>– Kapaszkodjék a karomba, ótata, majd én vezetem.</p>
<p>– Te fruska, tudod-e, hogy én száztíz kiló vagyok? – kérdezi
nagyapa.</p>
<p>Most megszólal a nagymama is:</p>
<p>– Bábika, eredj te csak előre a fiatalokkal, majd én ótatával
maradok.</p>
<p>A kis leány a fejét rázza:</p>
<p>– Nem, én itt maradok, mert fogadásom van Nellivel. Nelli azt
mondta, ki van zárva, hogy ótata föl tudjon mászni a hegyre. Én azt
mondtam, hogy igenis föl tud mászni.</p>
<p>Nagyapó úgy tett, mintha meg volna sértve, de ez csak ürügy
volt, hogy megint megállhasson és kifújhassa magát egy kicsit.</p>
<p>– No nézd, a kis haszontalanok, fogadnak reám, mint egy
versenylóra.</p>
<p>– Mint egy úrlovasra! – mentegetődzik Bábika. – Tíz tábla
csokoládét tettem ótatára. Hát csak előre!</p>
<p>Ómama elkezd nevetni. Ez a szemtelen kis fruska, akit az ő
nevére kereszteltek Bábinak, nagyon mulattatja. De különben is
szeret nevetni és ez meg is látszik gömbölyű arcán.</p>
<p>A kiránduló had előőrsei időközben már följutottak a kápolnához.
A suhancok ott fönn ugrándoznak és visítanak a hegytetőn,
kalapjukat a levegőbe dobálják és gúnyosan biztatják az
elmaradozókat. Ezek mind, az egész majális, nagyapó gyermekei és
unokái. A sváboknál még <span class="pagenum"><a name="Page_181"
id="Page_181">-181-</a></span> a hétgyermekrendszer divik és aki a
családalapítók közül sokáig él, annak jó memóriája legyen, hogy
számon tudja tartani a nyáját.</p>
<p>– Mikor járt itt utoljára, ótata? – kérdezi a kis Bábika, aki a
saját bevallása szerint „borzasztóan“ szeret beszélgetni.</p>
<p>Nagyapó megáll.</p>
<p>– Lelkem, az régen volt. A nagy revolució után, mikor itt jártak
a szerviánusok…</p>
<p>Az öreg hirtelen elhallgat és megfogja Bábika állát:</p>
<p>– Mit nevetsz, kis haszontalan?</p>
<p>A kis leány fülig elvörösödik.</p>
<p>– Igazán nem nevettem, ótata…</p>
<p>Pedig nevetett. A fiatalok mindig elmosolyodnak, valahányszor a
revolucióról meg a szerviánusokról hallanak. Az öregek annyit, de
annyit és annyit beszéltek már erről, hogy nem lehet megállani
nevetés vagy ásítozás nélkül.</p>
<p>Bábika, hogy kivágja magát a bajból, perfidül föláldozza
tulajdon édesapját:</p>
<p>– Apa azt mondja, hogy a revolució nem volt olyan nagy dolog,
mint a filloxera. Mert a filloxera tízezer hold szőlőt pusztított
el, a szerviánusok pedig nem csináltak akkora nagy kárt.</p>
<p>– Te, Bábika, – mondja nagyapó, – mondd meg tisztelt
apáduradnak, az én drága fiamnak, hogy ne nagyon emlegesse azt a
filloxerát, mert maholnap a fiatalok épp úgy össze fognak nevetni a
háta mögött, mint ő szokott nevetni, mikor mi a szerviánusokat
emlegetjük…</p>
<p>Végre fönn voltak a hegytetőn. A fiatalok kinyittatták a
fráterrel a kápolnát, azután bádogkoronákat tettek a <span class=
"pagenum"><a name="Page_182" id="Page_182">-182-</a></span> fejükre
és térden állva körülcsúszkálták az oltárt. Ott az a szokás. Aki
megteszi, annak a hegytetőn lakó Boldogasszony valami kívánságát
teljesíti. Eleintén igen komolyan csinálták, de később az egyik fiú
elkezdett vihogni, a jókedve átragadt az egész kompániára, úgy,
hogy Bábika szigorú édesapja – ő volt az, aki családi estéken a
szerviánusokat a filloxerával szokta letromfolni, – leszedte
fejükről a koronákat és az egész társaságot kizavarta a templomból.
Remélhető, hogy a hegytetőn lakó Boldogasszony nem haragudott meg a
vidám hadra; az azonban nem baj, ha nem is teljesíti kívánságaikat,
mert az ilyen fiatal nép úgyis csak ostobaságokat tud magának
kívánni.</p>
<p>A társaság rövid pihenő után nekivágott a várhegynek. Nagymama
is velük tartott, – az öreg asszonyság még igen fürge volt, – ótata
azonban azt mondta, neki elég volt, ő most leül a fráterhez egy
pohár hegyi borra, egy óra múlva, ha visszajönnek a fiatalok, ott
találják.</p>
<p>– Kell magánál hét fapohárnak lenni, – mondta nagyapó a
fráternek.</p>
<p>A sekrestyés arca földerült.</p>
<p>– Megvannak. Hibátlanul megvannak. Az elődöm, az öreg Péter,
nagyon a lelkemre kötötte, hogy vigyázzak reájuk.</p>
<p>A régi szőlőlugas már nem volt meg, a filloxera azt is
elpusztította. A kecskelábú asztalt tehát odaállították a szabad ég
alá. Nagyapó egyedül ült az asztalfőn. Körülötte hat üres szék
állott. Sorra vette a poharakat, elolvasta mindegyiknek fölírását,
azután megtöltötte borral és mindegyiket odaállította a
helyére.</p>
<p>– Holky doktor… Lutz hadnagy… Heim Poldi… A fehértemplomi
Haller… Hoffer Tóni… A Szalvátor-patikus… <span class=
"pagenum"><a name="Page_183" id="Page_183">-183-</a></span></p>
<p>Az utolsó poharat, amelybe a Graf Jani név volt vésve, maga elé
állította. Mert nagyapót Graf Janinak hívták.</p>
<p>A hét svábok közül már csak ez az egy élt. A sógorát, Hoffer
Tónit, két esztendővel ezelőtt ütötte meg a guta, a
Szalvátor-patikus pedig elmúlt télen hagyta itt örökre a
patikáját.</p>
<p>Tegnap egyszerre eszébe jutott Janinak, hogy még egyszer,
utoljára, föl kell mennie a kápolna-hegyre. Úgy érezte, hogy a
meghalt cimborái várják odafönn a verőfényes, szellős
magaslaton.</p>
<p>A dolog azzal kezdődött, hogy Graf Mihály, aki a feleségével, –
született Hoffer Emiliával, – a régi Hoffer-házat lakja, valami
átalakítást csináltatott a pincében. A kőművesek egy befalazott
lyukat találtak a pince alapjában. Azt hitték, hogy kincs van
benne, de csak egypár hasznavehetetlen ócskaságot találtak. Két
régi pisztolyt, egy csomó penészes Kossuth-bankót és egy
porcellánfejü játékbabát.</p>
<p>Mikor nagymama – született Hoffer Bábi, – megpillantotta a
porcellánbabát, egyszerre mosolyogni kezdett, a szeme azonban
könnyes lett.</p>
<p>– Édes Istenem, hiszen ez az én Lili-babám, amelyet befalaztak,
hogy meg ne találják a szerviánusok!</p>
<p>Szegény Lili-baba negyven esztendeig feküdt földalatti
búvóhelyén, valószínüleg azt hitte, hogy a szerviánusok azóta
mindig Versecen vannak és egyebet sem tesznek, mint őt keresni.
Alkalmasint azért is feküdt olyan csendben, hogy el ne árulja
magát. A nagymama úgy találta, hogy a babája nagyon megváltozott,
egykor rózsás kis pofáján zöld foltok éktelenkedtek, a ruhája pedig
fakó ronggyá lett. De Lili-baba is úgy találhatta, hogy úrnője sem
a régi már. Szőke, karcsu gyermekleányból őszhaju, terebélyes
nagymama lett. <span class="pagenum"><a name="Page_184" id=
"Page_184">-184-</a></span></p>
<p>Az öreg Graf Jani sorra megérintette poharával az asztalon álló
fakupákat.</p>
<p>Maga előtt látta őket megint, mind a hatot, ifjan, lelkesen,
lármásan, a szabadságtól mámorosan. Nem az lett a szabadságból,
amit ők reméltek, az emberek nem lettek általa sem jobbak, sem
okosabbak, hanem megmaradtak annak, aminek születtek: embereknek.
De nagyszerű előjoga az ifjúságnak, hogy reménykednie szabad az
örök emberi természet megváltozásában.</p>
<p>– Isten hozzátok, édes cimboráim!</p>
<p>A régmúlt idők árnyékai sorra megjelentek előtte és ő
mindegyiket köszöntötte.</p>
<p>– Isten hozzátok, három magyar generálisok, Czecz, Figyelmessy
és Stein!</p>
<p>Azok negyven esztendővel ezelőtt szerencsésen átszöktek a
határon, a megmentőik azonban a temesvári várbörtönbe jutottak.
Graf Jani három esztendeig ült. Keserves három esztendő volt, de a
szabadulás órája mindent elfelejtetett vele és mindenért
kárpótolta. Mert a nyíló börtönajtó előtt ott várta öreg Hoffer, a
boldogan és meghatottan mosolygó, a tizenhatéves szüzzé serdült
Bábika leányával. Graf Jani ebben a pillanatban tudta, amit Bábika
maga már jó egypár esztendővel ezelőtt is tudott, hogy ők férj és
feleség lesznek.</p>
<p>Együtt esküdtek Graf Mihállyal, aki a feketesárga szerelméből
kigyógyult Hoffer Emiliát vezette oltárhoz.</p>
<p>– Isten hozzád, öreg Hoffer apám és Isten hozzád Grafné
édesanyám!</p>
<p>Özvegy Grafné már régen ott pihent ifjan meghalt ura oldalán.
Mikor a selyembogárba beütött a fekete halál és végleg elhallgatott
a gombolyító zúgása és a kis hernyópásztorok éneke, az asszony nem
bírta sokáig a tétlenséget. <span class="pagenum"><a name=
"Page_185" id="Page_185">-185-</a></span> Amióta meghalt,
fényesebbek a csillagok az égen, alkalmasint alaposabban folyik
most odafönn a tisztogatás munkája.</p>
<p>– Isten hozzád, Nelli sógornőm! És titeket is köszöntelek, Snik
és Snur!</p>
<p>Szegény Nelli nem jött ki többet a kolostorból. Fiatalon halt
meg és csak kevéssel élte túl a kutyáit. A tisztelendő nővérek egy
négyszögletü monoklit találtak a halott nyakán és senkinek sem volt
bátorsága, hogy azt elvegye tőle.</p>
<p>– Isten hozzád, Manin Zorka!</p>
<p>A szép Zorka nem jött vissza többet Magyarországba. Egy
délszerbiai fészekben élte le napjait, büszkén és szomorúan. Ő
szegény egy történelmi félreértés áldozata volt: azt hitte, hogy a
vér köteléke erősebb, mint a megszokott környezeté.</p>
<p>– Isten hozzád, Hungária-fejü Turányi Kamilla!</p>
<p>Kamilla különben ma is él még Budapesten, mint egy fényes nevű
halott özvegye. Az ura, miután mint közlegényt besorozták a
császári hadseregbe, nagyszerű karriért csinált a katonaságnál és
az udvar kedves emberévé lett.</p>
<p>– Isten hozzád kis Mita, Isten hozzád öreg Mitru és hozzád is,
csonttörő Gábor!</p>
<p>A pupos kis rác, miután meggyőződött róla, hogy Isten
semmiképpen sem akar belőle gazdag embert csinálni, holta napjáig
kutyahűséggel szolgálta Grafékat. Az oláh Mitru Grafék tanyáján
halt meg, mint béresgazda, hivatalát a kis Mitru örökölte utána.
Csonttörő Gábor azonban ma is él, – úgy mondják, hogy van már vagy
száz esztendős és a hatóságok gyakran büntetik meg mint
javíthatatlan kuruzslót. <span class="pagenum"><a name="Page_186"
id="Page_186">-186-</a></span></p>
<p>– Isten hozzád katonák gyöngye, Damjanich, kit vérei a nagy
Renegátnak neveztek! Téged is köszöntelek oroszlánszívű Maderspach!
És titeket mind, ti vörössapkások és szerviánusok, honvédek és
granicsárok, akik egykor oly bősz haraggal csaptatok össze és akik
most oly békésen feküsztök a fehérre meszelt oszlopok alatt, a
verseci nagy tömegsírokban.</p>
<p>Nagyapó egymásután a földre öntötte hat pohár borát. A hetediket
megitta és ekkor így szólt:</p>
<p>– Neked is jó éjszakát, egykori Graf Jani! A te napjaid meg
vannak számlálva és ma utóljára ittál a fapohárból. Neked már csak
egy dolgod van a földön: készülnöd kell, hogy tisztességes emberhez
illően, fölemelt fővel és nyugodt szívvel távozhass a világból.</p>
<p>A kápolna felől vidám lárma hallatszott. A kirándulók énekelve
jöttek vissza a vártól.</p>
<p>– Nézd, kit fogtunk el a várhegyen! – mondta Bábi-nagymama.</p>
<p>Azután hirtelen elhallgatott és figyelmesen nézett az ura
arcába, ahol valami gyanusat látott. Ő nagyon tudott olvasni erről
az arcról.</p>
<p>Egy erős, nagy, kissé komor és szórakozott tekintetü férfit
hozott magával. Hoffer Gyuri volt. Gyuri mint szeszgyártulajdonos,
gőzmolnár, gabonakereskedő és szőlőhegybirtokos négy embernek való
munkát végzett és tíz embernek való vagyont szerzett már.
Társaságba nem ért rá menni, üdülni úgy szokott, hogy nyakába vette
a hegyeket és sorra járta a szőleit. Egy ilyen útján fogták el a
kirándulók.</p>
<p>Fönn, a magas várromot még sütötte a vörös esti fény, de lenn, a
város már alkonyba borult. Sok száz vékony füstsáv szivárgott föl a
háztetőkről. Dél felől valami <span class="pagenum"><a name=
"Page_187" id="Page_187">-187-</a></span> zizegő, csipős szél
indult meg. Megint a Koszova. Bábika-nagymama föltűrte urának
gallérját, Graf Jani pedig megfogta az asszony gömbölyü karját és
azt mondta:</p>
<p>– Gyerünk haza!</p>
<p>És mentek, a napfényes, hűvös magasból a homályos, meleg
mélységbe.</p>
<p class="center">– <i>Vége</i>. – <span class="pagenum"><a name=
"Page_188" id="Page_188">-188-</a></span></p>
<div class="chapter">
<h2>Jegyzetek.</h2>
</div>
<p class="center"><i>(A jegyzetekben néhány rövid felvilágosítást
talál az olvasó a regényünkben szereplő személyekre és a regény
hátterét alkotó történelmi eseményekre vonatkozólag. A római számok
a megfelelő fejezetekre utalnak.)</i></p>
<p>III. A máj. 17-iki szerb tüntetésről, mely Versecen az 1848-as
mozgalmak kezdetét jelentette, így ír <i>Milleker</i> Bódog,
<i>Versec szab. kir. város története</i> című érdemes művében,
melyből regényünk legtöbb történeti adatát merítettük: „… nagy
tömegben gyültek össze a szerbek Kumanovics vezérlete alatt a
püspöki lak előtt, hangos fenyegetéssel követelvén a magyar nyelven
szerkesztett keresztelési anyakönyvnek kiadását, melyeket
összetéptek és szétszórtak. Néhányan a csődülők közül
piros-kék-fehér zászlót tűztek a székesegyház tornyára…“</p>
<p>Popovits Istvánt, a magyar érzelmü szerb püspököt, Rajacsics
patriárka később megfosztotta méltóságától és kolostorba
záratta.</p>
<p>IV. Csernovics Péter, akiről több ízben szó van, temesi gróf és
főispán volt, az 1848-iki szerb lázadás alkalmával pedig mint
kormánybiztos szerepelt. <span class="pagenum"><a name="Page_189"
id="Page_189">-189-</a></span></p>
<p>Vukovics Sebő temesi alispán 1849-ben a Szemere-kormányban
igazságügyminiszteri tárcát vállalt.</p>
<p>A verseci sváb nemzetőrség, melynek a régi „polgár-gárda“
alkotta magját, 6 századból, összesen 1200 emberből állott.</p>
<p>V. Stanimirovics Demeter egykor verseci kereskedő volt, majd
Szerbiába vándorolt ki, ahonnan a szerb lázadás kezdetekor
visszajött Magyarországba. Itt a karlócai központi bizottság a
„szerb Bánát“ biztosává nevezte ki. Őt bízták meg az alibunári
tábor szervezésével is. Ennek a vakmerő és véresszájú embernek nagy
része volt a délvidéki szerbek föllázításában.</p>
<p>A Holky-doktor gyászos esete, melyet ebben a fejezetben
elbeszéltünk, egészben véve ilyen formában él a verseci nép ajkán,
a neveket azonban megváltoztattuk.</p>
<p>VI. D’Orsay Miksa gróf jun. 1-én esett el a szentmihályi
csetepaté alkalmával; ő volt az első tiszt, aki a szabadságharcban
halálát lelte.</p>
<p>VII. Az első verseci csata jul. 11-én volt.</p>
<p>Koics „nemzeti őrnagyot“ és Stanimirovics Demeter odborbiztost,
akik a svábok fogságába estek, mint hazaárulókat jul. 19-én
akasztatta föl a temesvári rögtönitélő-bíróság, a vaskezű Vukovics
Sebő sürgetésére.</p>
<p>Manin, akit mint a verseci szerbek vezérét szerepeltettünk,
egyebekben költött alak, a verseci csatával összefüggésben
elmondott események azonban történelmi valóságon alapulnak,
csakhogy az események szomorú hőse Kumanovics szolgabíró volt.
<i>Milleker</i> forrásmunkájában így mondja el az eseményeket:
„11-én délelőtt, midőn a város előtt vívott csata leghevesebben
folyik vala, a harctérről egy dsidás trombitást küldének a városba,
azon paranccsal, hogy a nemzetőrségnek és a lakósságnak még
fegyverképes embereit a küzdtérre hívja ki. A trombitás – mint
beszélik, – kürtölve és kiáltozva vágtat vala az Uri-utcán végig,
midőn Kumanovics maga, ott létezett <span class="pagenum"><a name=
"Page_190" id="Page_190">-190-</a></span> házából, reálőtt azon
szándékkal, hogy a katonát ártalmatlanná tevén, a segélycsapat
kiküldését megakadályozza. Azonban csak a lovát sebesíté meg. A
fölingerelt nép elkeseredésében a katonai hatóság szemeláttára s
részben támogatva a katonák által, ostrom alá vette Kumanovics
házát, azt nagy részben lerombolta. Kumanovics menekülni akart, de
az őt kereső fölingerelt nép utólérte a róm. kath. plébániával
szomszédos kertben, ahol egy puskalövés leterítette.“</p>
<p>VIII. A rettenthetetlen bátorságú Maderspach Ferenc,
Fehértemplom nagyszerű védelmének szervezője, cs. kir. kapitányból
lett honvédőrnaggyá. Fivére volt M. Károly ruszkabányai
birtokosnak, akinek feleségét Gröber százados tudvalevőleg
megvesszőztette.</p>
<p>Blomberg báró ezredes, a Versecen állomásozó Schwarzenberg
ulánusok parancsnoka, már aug. 19-én azt mondta az óriási szerb
túlerővel szemben kétségbeesetten védekező fehértemplomi
polgároknak, midőn segítséget kértek tőle: „Ich kann und darf
nichts thun!“</p>
<p>A kassai 9. honvédzászlóalj, a később oly nagy hírre jutott
vörössapkások, aug. 22-én vonúltak be a szerbek által ostromlott
Fehértemplomba. A délvidéken ekkor az a különös helyzet állott elő,
hogy a magyar kormánycsapatok a bánsági németségért ontották
vérüket, míg a császári haderő azért harcolt, hogy a svábokat szerb
uralom alá hajtsa és szerb tartományt csináljon a temesi grófságból
és a Bácskából.</p>
<p>IX. A verseci „ágyú-affér“, melynek folyamán a város védelmével
megbízott Blomberg báró a sváb nemzetőrök ágyúit felsőbb parancsra
ki akarta szolgáltatni a lázadó szerbeknek, egészben véve úgy folyt
le, ahogyan ebben a fejezetben elmondottuk. Blomberg báró 1850-ben
vezérőrnaggyá lett és másodosztályú vaskoronarendet kapott. Kraus
százados, a két Rukavina-század parancsnoka, „mivel csapataival nem
vonult Temesvárra“, hét évi várfogságot kapott.</p>
<p>Mayerhoffer ezredes, akiről több ízben szó van, a szabadságharc
<span class="pagenum"><a name="Page_191" id=
"Page_191">-191-</a></span> kezdetén belgrádi osztrák konzul volt,
amely minőségben sokat buzgólkodott a Knicsanin-féle expedició
szervezése érdekében. Később tábornok és temesvári főparancsnok
lett.</p>
<p>Nugent Albert gróf a horvát bán megbizottja volt.</p>
<p>XI. Rózsa Sándor, a sokat emlegetett alföldi haramiavezér,
november elején érkezett Versecre, száz lovas betyár kíséretében. A
lagerdorfi véres csatában (nov. 9.) annyira kitüntette magát, hogy
Damjanich dicsérően megemlékezett róla jelentésében. A csata után
2000 szarvasmarhát harácsolt a szerb falvakban, két hét múlva pedig
„különféle kihágások miatt“ föl kellett oszlatni csapatát.</p>
<p>XII. Történelmi tény, hogy Damjanich, miután már kivonult a
városból, csak azért ütközött meg Knicsanin seregével, hogy
egérútat biztosítson a menekülő magyarérzelmű polgárságnak. Az
<i>Erlebnisse eines k. k Offiziers im österreichisch-serbischen
Armee-Korps</i> című munka szerzője azt mondja erről a csatáról:
„Damjanich a magyar érzelmű lakosság irányában lovagias
kötelességet teljesített.“</p>
<p>Miután Theodorovics hadserege már régen elfoglalta és
megszállotta a várost, a szájhagyomány szerint néhány beborozott
Württemberg-huszár még duhaj mulatságot rendezett egyik
csapszékben. Csodálatos, de való, hogy a huszárok később keresztül
tudták magukat vágni az ellenség tömegén és valamennyien
elmenekültek.</p>
<p>Damjanich elvonulása után, miután Versec városát már
elözönlötték a szerbek, lengő zászlókkal megérkeztek a
fehértemplomi magyarok, hogy Damjanich seregéhez csatlakozzanak. A
hírszerző szolgálatuk nem lehetett valami kitünő. „Néhánya azon
verseci nemzetőröknek, kik fegyvereiket megtartották vala,
elkapatva a harcvágytól, hozzájuk csatlakozott. Ez a csapat ott
mérkőzött meg a szerviánusokkal a Meszics partján, a zsidó temető
közelében, és levervén az útjokat elállókat, szerencsésen egyesült
a fehértemplomiakkal.“ (Milleker.) <span class="pagenum"><a name=
"Page_192" id="Page_192">-192-</a></span></p>
<p>XIII. Az osztrák-szerb hadvezetőség által engedélyezett három
órai „szabad prédálás“ 1849 jan. 20-án volt.</p>
<p>XIV. A szerb rendőrigazgató, aki Hoffer Gyuri elbeszélése
szerint akasztófát állított a katholikus templom elé, Risztics
Miklós volt, népies nevén Nikolsi, Riszticsnek, a későbbi szerb
miniszterelnöknek és régensnek édesapja.</p>
<p>XV. A három bujdosó magyar tábornok, Figyelmessy, Stein és Czecz
megszöktetése, történeti tény. Három verseci polgárt ezért
várfogságra ítéltek.</p>
<hr class="chap" />
<div style='text-align:center'>*** END OF THE PROJECT GUTENBERG EBOOK 75753 ***</div>
</body>
</html>

